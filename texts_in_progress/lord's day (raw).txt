Δ.0 Ne Kesukod Jehovah kessehtunkup. KEKUTTOOHKAONK Papaume KUHQUTTUMMOOONK KAH NANAWEHTOONK Ukkesukodum LORD. Mussohhomunnap Monuppeantamooonkanut ut Boston. 4 Kesukod 1. Nupauz, 1703. Nashpe noh quhtiantamwe Kuhkootumwehteaenin assoowesit, COTTON MATHER. Kah woh OOneunnehqunnaout Indiansog, Ukquishkunnumun en wuttunnonttoowaonkannoowout EXPERIENCE MAYHEW. Chrysostom ut 1. Kekuttoohkaonk papaume Lazerus unnoowau. Sabbath Matta wutche unnunummaatin, woh wasketompaog na wuttut kahkonapinnaout, qut onk woh mahche chippehtamehtit wutchagonttammooonkannoo mohmohtshae Chaguasinish, wuttouwohkonoo mamusse ne Anwosonnooonk ut nahshauanittoowinnunkohkish. Boston, N. E. Up-Printhamun B. Green. 1707.
Δ.1 Ne Kesukod Uttiyeu LORD Kessehtunkup. Rev. 1. 10. Ukkesukodtum LORD. WUnnanumunnaj Lord wutche ne ohunnag Kesukod! Kah Lord yeu nuttut wunnauumukqun, nishnoh noquttooweeksookeh noowehkummitchamun nanawehtouunnat ne Kesukod. Quah Sohsummooe Kesukod! uttiyeu en wame onkatogkek Kesudodash, woh yeu wuttune Sampoowoneau, Kuttatupoat piogque Muttanonkannogdodtash nenauun! Kesukod, ne anooe pahkompommukquog nehtah wame Ohquompae nechonog: Lord koowetomuk; Koonanimmitch kunnuke Kesukodash. Ne Kesukod uttiyeu Kesukque Kuhtahsoot wawekontog ukquhtiantamwehtouunnat: kah ne adt pepenog woshwunumunnat Kesukque wunnumpaukoonash wutche kuttummunke wunnechonoowooh wosketompaog. Kesukod ne pahke Kesukquinneunkquohk, kah Wut-idchoowompioom, Kesukque kah Michemohtae Nooniuonkanun, Kesukod uttiyeu ahhut Moocheke Nekhittit Wunnechonoh Mannit Kesukod ne chappohtomukup na tanummunnehkehtauunnat Peuhtamauwaonk Nussonchumomun Jesus Christ yeu Muttaohket. Ne wunnetuppantamoe Peuhtamooonk wunnekin yeu Kesukod quhtiantosig qut nuppoomoo ne meshannantosig. Ne Annoohchamooonk Annoonehchomoouk yeu Kesukod annooe mishoutammoomoo; kah aiyeuonk
Δ.2 ne ahtunk ut nahshauwe nesunash nomatooe Tableash pahke nahtehchomoo ne nanawehtomik woh muhshompamukquet en nanawehtauunnat yeush naneswe. Maiatuh woh wunnanuhkosin annunummotamunnat Peuhtammooonk nakose kekuttoohkame papame ukkesukodtum LORD, kunnikke yeug Lord ummissinninumog. Kah chaguas nashpe woh ne ohhunnag kekuttoohkaonk anooe wunnuhteae kutchehtauun nehtah ne Ukkuttooonk God washottunk ne kesukod howan ootihe, kah ne uttiyeu. Yeu wuttissen Apostle John ne ummushamun kesukod ut Weeksehchu, uttiyeu adt Wunnahshauanttoomoh God ummishe petuhshaonukup kah wunnahtununkquannap, ne pish aniet um-Moeuwehkumonk Lord Jesus Christ, wutch ne ohquompiyeuut adt Monchep pache Nahohtoeu uppeaonk. Matta wohtanoo wuttah noh annantog Apostle matta owwuttammoo Chippeyeuwe Kesukod ut Weeksehchu nashpe ne ohhuttag Ukkesukodtum Lord; Woh tahnooche yeu ukkod unnummussohhomun ne Kesukod adt monnaummansissah woh matta wohtauut. Nesunash muhshompamukquatte wunnomoonkash en wunnetuppantamwe nuppeuhtammooonkanun, yeuyeu nukqutehta pahke washaash. Nekone. Pahke unni, Pasuk Kesukod ut nishnoh Week woh unnussopoawotomun ne chuppunnosooe ukkesukodtum LORD. Kesukod uttiyeu LORD JESUS CHRIST pehtuh nohnoine Wattihe, Kesukod uttiyeu LORD mahche nemunnuk, nashpe Mannittooe Kuhquttummooonk, wutche nehenwonche Wuttahtoonk; Kesukod uttiyeu woh wunnetuppantamwe nanawehtauog en Lordut; kah ne unne chuppunumog kah wunnetuppantamwehtauog en peuhtamwe pogkottantamooonkash. Kah, Nahohtoeu: Pahke unni Ukkesukodtum LORD paiosuke ne Kesukod ut Weeksehchu ne yeuyeu Wanomuhtogeg Moeu nanawehtauhittit. Qut yeu toh unnoowahseau?
Δ.3 Yeu wutchuwasheau, Ne woh mo onkatog Kesukod, kah unnoowasheau nashpe matta channantamwe Menaonchummooonk; ne pahke Menaonchummooonk wahtauwohqueog yeush Greeke Kuttooonkash, Ημὲρα Κυριακὴ, unneautammoomooash Lord ukkesukodtum. Nuttunukkuhque pahke waehtomun ne yeu adt huttamuk ukkesudodtum Lord nekone kesukod ut ooweeksummoo Jewsog, ne woh ane pahke waehtomuk nishnoh onkatog yeu ohhunnag unnomai; woh mo Chaguas nuppahke waehtomun ne mahche pamshunk yeu matta pahke unnowaehtoooak. Nuttannoowe pahke unnoowaektomun, paiosuke ne Kesukod yeu Ussoowetamunnap kah matta onkatog chuppe ne, ut wame negone Christiane Sohkuppomantamooonkash Pahke nuttun waehtomun, Clemens, Justin Martyr, Irenæus, Origen, Tartullian, kah pasque waantamwe mukkinneonkash, kah wame Moeuwehkumonkane Wussuhkwhonkanonchummooonkash, yeu wunnaquahchae unnoowohtamunneau. Nux Nunnitchekonunnonut ahtaash OOsuhquahhonkash Ignatius, Wassuhquahhamukuppash, John wasuhquahhog OOwoshwunnummooonk, papaume Swosuk asuh Piogque kottummoo wuttuh issuh; kah yeush nuttukqunnonash ne kesukod ahhuttamuk, Ukkesukodtum LORD, ne Kesukod Nussonchumomun adt Omohkep wutch nuppoonkanut; kah nag matta kot Jewse-asechek, woh oonetuppantamwe nanawehtouunneau ne kesukod en Lordut; qut matta ne Kesukod yeu nakonuhshotamuk. Pliny matta Peuhtamwe Nanawinuwaenin, ut OOsuhquahhunkanut en Kuhtahsoot Trajan, noh Kohtohsootummoowehpoh ne Apostle John wunnupun, unonchummoo, Christiansog pamontagpane ne ohquompiyeuut wuttahtouunnaous pasuk Kuhquttosooe Kesukod ne ohhut naquahchae moehtit wawenomonat CHRIST. Kah nuttunwaehtomun yeu Paiosuke ne Kesukod. Newutche yeuyeu wane channoowae ushquhshatuh en nesunash matta channantamwe pakodtuttumooonkash.
Δ.4 Nekone PAKODTUTTUMOOONK. Ut nukqutweeksooe Omppuntshomoonkanut nukqutohteau Kesukod uttiyeu ummissinninumoh Mannit woh nanawehtauhittit neane Lord ukkesukodum, kah neane Sabbath en Lordut. Ut nishnoh weekse ohquompiyeuut nunnaquahchae quishke peaonukkumun, nukqut Kesukquae ohquompi, ne annuhtuhquahseog Winnetuppantamwe Nanawehtauunnate en Kehche ohquompiue Lordut. Yeu wunnomuhtammooonk pish unnumminnehkehtosoo, woh mo wuttiskunumunnat nashpe yeu wutcheai. Waske kitchishik Muttaohk Kesukque God, chuppunnumup, pasuk Kesukkod ut nesausuk tashukqunne ohquomipyeuut, woh winnetuppantamwe, nanawehtouunnat en wohhagkat. Mamaiattuh ne kuttooonk, Mehquantash, adt kitchishik yauwe nomatooonk noowekummukqun Ompammuhquaenat en ne adt wuske kuhquttumukup Sabbath, waske kitchishik Muttaahk. Newutche, Sun woh anooe kuttooonk, nehtah ne aketomog, Gen. 2. 2, 3. Nesausuk attashukqunnogok God uppakodchehtouunnap wuttannukosooonk ne mahche ayukup: kah anwosunup nesausuk attashukqunnogog wutch wame wuttanuhkosooonkannit ne kesehtunkup; Kah God OOnetuppantamwehtouunnap. Chaguas mah wuttanwosunnooonk God, nesausuk attushukqunnagok? Matta wutcheaiunnooup woh katinne Matta-Peuhtamweninuog yeu wuttinne Mamoshquohkontamunnaout ne unnuhquattummooonk; Mamoshquaohhahtit Sabbath, neane.—Delassati mollis Imago Dei. Noochumwe wuttinsooonk Sauwunnummooe Mannit. Mat; God wuttanwosunnooonk ne matta wepe unnautamun, wuttahquehtoonk ne nukquttuh tashukqunne mahche mah adt naquahchaanuhkosit, qut wonk Wuttapinnauwatooonk, ut ne wuttannuhkosooonkanut. Kah onk woh yeu mehquantamun, God OOnantamunnap nesausuk attashukqunnogok. Yeu nautamun neane ut ohsuhkommooe kuttooonk; Ne OOnetuppantamwehtouunnap. Kah, yeu toh woh unnautamun, chippe wuttannoochamooonk, woh ne noonetuppantamwe nanawehtouunnanonut en wohhogkat; Nuttannoonukqunnonup woh ne noonetuppantamwehtouunnanonut, 
Δ.5 asuh nutchuppuanumunnanonut, en wunnetuppantamoe auwohchaonkash. Matta woh mussahhamun onkatog ahankonunkquoh unnautammooonk. Nux wunnekin qut Toh ohquompi nesausuk attashukqunnogok yeu unnoowunnetuppantamwehtouunnas? Yeu ussenap wosketomp ne adt woh wuske kakenawe tapunnukup, wohwohtamehhonat, ne anakup. Howan unnoowat God OOnetuppantamwehtoonk nesausuk kesukod, wutch waske kitchishik Muttaohk; [Heb 4 4.] wepe unnautamun ukquahshae kesantammooonk, pish pasuk peamese wuttohchimmoin ut Judeae ohkeut ne wunnanawehtouunneau, nese Muttanonk kah yauwe Paskooe kottummoo wuttuh issuh; woh wussome nanahtoenunkquet, kah koshki ne ohhunnag Nekonmushommooonk. Nahwutche wuttinnantamunneau annoohchamooonk woh wunnetuppantamwehtouunnat Sabbath wuske unnunummoatinnap ut Mara tah tauwohkamukqut, qut nag kanhagkog wutche yeu unnantammooonk chanuk unnomahshaog en ne at anooe kuppoooiak nehtah ne adt unnantamwehtit, Sabbath yeu tanukkitchishin. Nux Moses wahquttummonuhshont ummissinninumoh, Exod. 3. 18. Woh nag wuttonnoowout Touwohkamukqut Sephammaunonat Jehovah um-Mannittoomoowoah, noh auwuttamup, woh nag wunnonche assoomanummooe nanawehtauunaout Sabbath en Lordut; newutche Sabbath ne mah Sephosooe Kesukod. Neane wame unnussumpoowaog, Jewsog nowat nanawehtopanet wunnetuppantamoe Sabbath, nishnoh weekus; kah Jewse Sonchummoog unnussumpoowaog Abraham wonk wunnetupantamwe Sabbath nanawehtooop; netatupe wutcheaiyeuoo unnantamunnat, OOnetuppantammoomoh God asquam Mashtammogkottunnook noh wussahsummoehhopaneh nashpe wunnetuppantamwe Sabbath nishnoh noquttooweeksookeh. Kah ne annuhquattuk Paræus, Sabbath wunnetuppantamwehtouunnap ut wutchashninneonkannoowout, nekonne wuttoohshinoog. Nux nuttunaketosumun papaume Kain kah Abel, Gen. 4:3. Okquahshunk Kesukodash nag patooopaneg Ummakooonkannoo en Lordut. Matta channantamenunkquet, yeu unnauuttamun nag nesh upattauunnaoh
Δ.6 Sabbath dayeu. Kah pehpehtawe nanawompattamooonk nesausuk attashukqunnogok, mashtommogohk, monaog Kehche wahtoeninuog wuttunnantamhukqunneau, wonk Sabbath matta wutchukkuppohhomunnap Arkut, woh na matta tannunnanawehtouunnat. Nattootumwehchaonk. Tohwutche kuhquttumunnas Sabbath? Ahque monuhtiekq kenau notieaque nah mussohhommauunog yeush Christiane unnantammooonkash. Nekone; Kohquttumuk wunnetuppantamwe Sabbath wutch waske kitchishik, ne ut wae nattonumop Lord-Messiah (asuch Christ) kah matta wepe Kessehtoe qut wonk Mannoohwhae annuhkosooonk mehquantamunnap ut ne kuhquttumooonkanehchu. Nashpe muhsi wutcheai unnoowomoo, Mark 2.28. Wosketomp wunnamonoh uppiohquttumun Sabbath. Sabbath pahke wuttauwamukqun wunnamonuoh wosketomp; kah matta nutchannantammoo nussinnat, yeu aionioop nachah waske kitchishik. Nummoochukohtomun wutcheai unnantamunnat, ne nakonohtogup Sabbath kumma ohtop wosketomp mahche pinnishat; Nukquttuh attashukqunnogok pehtuh ne Kesukod wosketomp adt keshuttup, ne wuttut pinnishshonah. Unnoowomoo, Psal 49. 12. Wosketomp matta nukquttuttipohkahchoooup Ukquahtiantammooonkanut; Pinnishop aque mussunnohkontooonk neane puppunnahshimog neg auwohkohpunnacheg (asuh naputcheg) Asquam wanunkoounnookup, Mattannit noh wuttauwohkuhpunnae mussunnohkonop: Qut paiomoouk negone Sabbath (asuh anwosunnooe Kesukod) ne wuttapehhukqunnah pinnishae wosketomp (neane kehkinnasit, wunnekinnooe Alting noh waskinninue) nashpe ne mushkouantamonchummooonk papaume Mannoohoowaenin, uppohquahwunnukqunnat wutch wame yeush uhquanummooonkash uttiyeu Kottun-ashkook, (Mattannit) pahtunkup ut wohhogkat Sabbath wutche Kuhquttumunnap nohtuhkonat, Kessehtoonk toh inne wunnekin, kah wame Manehkesit toh inne tapinneuwatooup panuppehtunk wunnitchekane onuhkosooonkash. Nux, qut wuttannuhkosooonkash God muttae mamoshkehtosoopash nashpe wosketomp
Δ.7 ummatche usseonk, ne chanuk noh adt ussep. Yeush moohche wiskehtauunash kah wussehtouunash nashpe Mannoohhoowae Nuppohquohsoowaeninumun, nish panippehtouunnat; nish matta panippehtosunnooash, Mannohhoowae nussonchummomun toh Sahke matta annuhkosit nish wame wadchonumunnat wutch weske unniuonkanut, kah wuske aiumunnat nishnoh chag. Yeu wutche Sabbath matta kuhquttumunnap wepe wawenotumunnat, ne annakuppash kessehtoe annuhkosooonkash asquam panshont wosktomp, qut wonk wawenotumunnat ne momonantamwe quahshaweonk ne God aiukup, wosketomp mahche matcheusset, pahquahtauunnat kessehtoe annuhkosooonkash wutch weske unniuonkanut, kah nesh tashunumunnat en anooe qunnuhque panippeuonkanehchu, nehtah nekonae, nashpe Mannoohtooe Annuhkosooonkash. Nissim, Sabbath Kuhquttumunnap wutch waske Kitchishik, nohtukkonat kah wawenotumunnat ne annuhkosooonk uttiyeu nussonchummomun Messiah wunnoowae nemunnukup woh wuttissenat wutche Muttaahk. Nahohtoeu; Wunnanummukqsooe God, OOche kuhquttumunnap wunnetuppantamwe Sabbath, wutch waske kitchishik Muttaahk, onk woh yeu wun-nashpe kakenawehhon matcheseae wosketompaog, wutch ne wunniuonk woh attumunumuk ut onkatog kah anooe wanekuk Muttaahket, nuttinne kunnoonitchamun, Heb. 4. 9. Uhpumohteau Anwosunnooonk wutche Ummissinninumoh God. Wunnantooonkkanuoooo4 ne quahshawunummouut ummissinninumoh Lord Messiah wutch waske kitchishik Muttaahk. Ne wunninuonk pish anwosunnooonkanuoooo4 wutch wame ne matta wanammattammooog. Anwosunnooonk wutch wame tahnoocheuonkash, kah moohmooshhittooonkash, yeu matchetooe Muttaohket; anwosuunooonk ut nummohtae ompuhkooonkanut God, noh pish wameyeuoouk nish noh ut en nohhoganonut. Kah yeu matta mahchiue unnantammooonk, unnantamunnat Nesausuk Sohkohquompak, nesausuk Muttanonk ut ne Sahkohtunk yeu Muttaahk, pish pasooche pattooomoo ne Mannittooe Anwosunnooonk. Yeuyeu, neane wunnetuppantrmwe Sabbath Kehkinnasooonkanu:ok, natuhkonat nattahtoonkanun
Δ.8 ne Michemohtae Sahsummooonk, uttiyeu pish adt wanotukkeg Anwosunnehtit wutch wuttannuhkosooonkannoowout: Nag ne nanawehtunkeg na tannussealhommouoneau matta wohkuhquhshinnooe wunniuonk ut Kesukque Muttaahket: Nemehkuh wonk, ne papane auwohchaonk woh nashpe kakenauwehchaog wutche Wunniue nuttanwosunnooonkanun. Wosketomp matta matche ussesoh nishnoh Kesukod Weeksehchu woh kakooche anogquinnunkquattuh Sabbath neanag; qut nachoh Matcheusseog nummahche nashpe nuhkuhkunkumun monatash Muttaohke wuttammantommooonkash, muttae quenauwatta nutchuppunnummontchannanonut Pasuk Kesukod ut nesausuk tahshinash, ammanumunnat Muttaahke nootammantamooonkanunnonash, kah wepe woh nooweche ussoomomun God ut nesh usseonkash, woh quahshawehqueog wutche Michemohtae noniuonkanun. Nahohtoeue PAKOTTUTTUMMOOONK. Tapinnunkquet woh mussikkenooe God ukkuhquttumun ne Kesukod ut Weeskooe Uhhopuntshomooonkanut uttiyeu nakum annantog woh nanawehtauun, neane nootetuppantamwe Sabbattoomun; kah yeuyeu ukkuhquttumun ne Kesukod ut Weeksehchu, Nussanchummomun adt Omohkep wutch nuppooonkanut. Yauwe nomatooonk, wepe weogquttummoomoo Pasuk Kesukod ut nesausuk tashshunash woh nawehtomuk neane Sabbath-day. Kah wunnetuppantamwe Wun-Nashauanittoomoh God, mahche Sohchukquanumoh ummissinninumoh God, Chague Kesukod, ut weeksehchu ummahche pepenamun, kah kuhquttumun. Aque nekone Testamentut, nesausuk attashukqunnogok wutch aiummooonkanut Muttaahk Sabbattooomooup. Kah pahke unni, ne Kesukok nahohtoeu anohtog, yeuyeu nuttohtouunnan, nashpe wussumpohshahsoowaonk Wunnetuppantamwe Nashauanit, wutche Wunnetuppantamwe Nus-Sabbattoomun; nuttauwuttam ne Kesukod nul-Lordoomun adt Omohkep wutch nuppooonkanit. Nussonchimmomun adt Sepsuk oowenohkeut mamusse Katinneue Sabbath, NE noh wuttut nuhkohsooe asuh poosuhkinsooe nukkotumunnap. Kah ne Oswohtouun Sabbath wutch uhquae Kesukod en negone Kesukodut ut 
Δ.9 Weeksehtchu, nahwutche Mannittooompaog noh wuttut kehkinnasinneau kah mussohhomunneau wahweke tapinnunkquet. Jewsooe Sabbath nakose unni ne annakup nekone Wunnoowaonk; nekone annuhkosooe Kesukodash, neit quahshotooonk woh Anwosununnat, kah pomantamunnat. Qut Christiane Sabbath anooe unnogquinnunkquet ne anag Wuske wunnoowaonk; ne nekone anummonkqut wunnomuhtamenin wunnahchae kah anwosunnooe quahshotooonk asquam aset Sampiue annuhkosooonkash. Yeu pahke unni; Matta noquattinnoo onkatog Kesukod ohunnukuhque tapinnunkquoh wutche Wunnetuppantamwe nus-Sabbattoomun, neane NE Nussonchimmomun noh mannoohqueogup adt pakotchehtunkup Mannoohoowae Wuttannuhkosooonk, kah mushkauantamwe Sohkommonuhshukqueog wame nummatwomunnonog, kah nishnoh chag aiyeuohkontogup noowadchanchaonkanun. Unnannoonittin (newutche ne woh unnukqushkunumun) Isai. 58 13. Pish kuttuhtamun Sabbath wekontanmooonk: (ne unnautamun pish kunnanawehtouun neane wunnetuppantamwe wekantamoe Kesukod) en OOnetuppantamoomoh Lord, noh Sohsumooe (asuh Sohkosooe) howwannooonk. Noh nul-Lordoomun Jesus Christ ohhunut, OOnetuppantammoomoh God; Kah ut Omohkeae ukkesukodumut yeu inne Sohsummoowehhopoh, kah ne wuttut Sohkosooweninuinnap. Sabbath unnukkesukodtooooo5 woh na nuttut Wekontamunnan ut noh Wanetuppantog, (nooweachum Christ) kah ut Wussohkosooonkash; newutche mata woh nuttohtomun anooe tahapinnunkquohk Kesukod wutche nus-Sabbattoomun nehtah Sohkosooe Ukkesukodum. Ohtauogus piahchummooonk pepenamunnat, Sun woh nuppepenamunnonup anooe tahtapinnunkquoh Kesukod, nehtah ne yeu ane Mishshehtosik? Samuel yeu OOcheakohkonap wutche pepenauaonk Saul [1 Sam. 10. 24.  Matta howan wuttunauuh, anooukqunnuhquissoomoh wame nag asqueuwitchek missinninuog. Wunnummuhkit yeu Kesukod mishshe tahshunnosoo nashpe nussonchimmomun Wuttomohkeonk naut, kah anooe qunnuhquehtosoo nehtah nanwe nish nesausuk attahshehkish, Toh wutche woh matta nissimun, Chuh, namuk ne Kesukod uttiyeu Lord pepenogup!
Δ.10 Newutche quaquahshae anoowonap ut nekone Testamentut, pish Wunnetuppantamwe Sabbattoomoo, nussonchimomun Omohkeae Ukkesukodum, wutche ummissinninumoh. Nuttunaketomumun. Psal. 110. 3. Kummissinnonumog pish nanauwe (asuh Wekontamwe) Makooweninuog, ne Kesukod [m]innehkesean. Nussonchimmomun omuhkeae ukkesukodum, wutch Nuppooonkanut, ne pehtuh nohnoine ummunnehkesooe Kesukodum: Nashpe munnehk[e]soonk unnoowasha[nno]poh noh wunnamonuh God, nashpe Omohkeonk wutch nuppooonkanut. Winnekin, kah ummisinninumoh woh yeu Kesukodut up-Patauunneau nanauwe ummakoonkannoowoash.---Weche natwontash, Psal. 118. 24. Kah neit ne mishe quhtianittooonk chachinne poonumuk ut Swosuk Kesukodut, (ne kesukod ohsuhkommoomoouk, ne nesausuk ottahshuhk) Ogquinnunkquet kanummoomoouk, quahshotummooonk papaume Christiane nus-Sabbittoomun. Qut Sabbath ne ukkesukodtum Lord! Kah matta chaguas wonk quenauwat, yeu woh patooomoo michemontae Auwosunnooonk en Sabbattaeninue pussomat[o]oonk. Yeu wamat wunnomoehtounat, nashpe kesque Kuhquttummooonk, ne woh wunnetuppantamwe nanawehtouun en Lordut. Onuhque woh nissimun; Ne Kesukod uttiyeu nashpe naneswe Wuttannoochamooonkannoo, kah wuttashoowaonkannoo Winnetuppantamwe Apostlesog waenotosik en nohhoganonut wutche Winnetuppantamwe nus-Sabbattoomun; ne Sabbattooomoo nashpe wuttannohchamooonk God nehenwonche. Qut yeu unni ne kesukod yeuyeu nanawehtouog neane UKKESUKODUM LORD. Baronius nashpe papane wutcheai unnoowau, “UKKESUKODUM LORD nanawehtouunnap ut Apostlesog wuttohquompiyeumoowout newutche wame nag waohtunke wuttohhoowooh kuhta pish unnoowaog, matta howan ne ukkuhquttumunnah chippe nag nehenwonche.[“] Kah koowahtomoo chaguas ohsuhkommoomoo! OOne unnoowussuttumun Tertullian; “Apostlesog matta chaguas pepenampane uppiahchummooe pethunumunaout, qut wunnomoe kuhquttummouopane wuttohchummoinnash  nish attummunummehtip wutch Christut.”
Δ.11 Wunnomoonk wame Sabbath dawe unniyeuonkash Osoowohtouunnapash en yeu nukkesukodumunnanut, nashpe wuttomohkeonk nussonchummomun Christ: qut yeu tokonogque ogquinnunkquet wanomuhtogkeg ko ummoeu kah panippe yeu nanawehtouunnaoh papeomooukup ne kesukod ahtam[o]k Pentecost, ne matta anooe chanuk paomooukup nehtah nesausuk tashe nesausuk Kesukodash ne ohsuhkoe. Wunnomoonk nussonchummomun Jesus Christ, yeu Kesukod wunnuhnompe mishe quhtiantamwehtouunnap, nashpe uppepenammooonk na wuttut nahtunnonat wohhoguh en ukkod-Nuhtuhtoueninumoh. Qut nussonchummomun Jesus Christ mahche tasha[n]ut ut Wuttappooonkanut Wuttinohkonit God Wussookunumunnap OOnetuppantamwe Nashauannittoom ut OOt-Apostlesumog. Ne So[o]kunummooonk Wunnetuppantamwe Nashauannit nahtunnukhittip mamusse wuttunnantammooonk God, mah paioske ut ne kesukodut. Kah nawowutchee nunnamehhomun Apostlesog wunnaquahchae chuppeyeue uss[e]htamuneau ne kesukod neane Wunnetuppantamwe en Lordut. Ne wutchuppe poonumunnaoh nashpe wuttannoohchamooonkannoo, 1 Cor. 16. 2.  Nekone Kesukok ut Weeksehchu nishnoh pasuk kenau chuppe pooni[o]h monummooonkanit. Tohwutche annooantamun nekone Kesukod ut Weekehchu nehtah onkatogane Kesukodash wanomuhtogkeg woh wuttut moenaout wauwussummonat God? Matta woh mussohhomun onkatog wutcheai chippe yeu, Ne Wus-Sabbattoom Lord. Wutchuppe poonumunnaoh wonk nashpe wuttoshoowaonkannoo: Acts 20. 7. Nekone Kesukod Weekusut K[o]dnu[h]tuhtoneninuog mooopane, Kah Paul Ukkuhkootumauuh. Tohwutche ut nesausuk Kesukodash (pakuh na ne wuss[e]hkohkonah Paul) Kodnuhtuhtoueninuog wepe wuttut moenaoh nekone Kesukod Weeksehchu. Matta woh mussohhomun ankatog wutcheai chuppe yeu, Ne Kesukod mahche nag wus-Sabbattoomoo ta[h] ne ohquompiyeuut. Nuttiohquim, Noonhoosumun nashpe wussumpoowaonkannoo nag annooe minnehke aiyeuohkontogeg Sabbath tah yeu Mutaohket, Unnoowaog, “Nanawe[h]toonk
Δ.12 Ukkesukodum Lord, attumunumunnap nashpe ummoae tapinnauwatooonkannoo wame Moeuwehkumonkash yeu Muttaohket, nux wutch kah ut Ukkesukodumoowout Apostlesog, kah nashpe nag nehenwonche ukkuhquttumooonkannoo.” Qut Apostlesog matta chaguas kuhquttummauwaog Moeuw[e]hkumonkash chuppe nashpe wussumpahshahsoowaonk Wunnetuppantamwe Nashauanit. Momachisheue; Jewsoowe Sabbath mamahche ammanumukus, onkatog Kesukod neit moohche nanawehtauun neane Christiane Sabbath. Qut matta onkatog Kesukod unnoowomunnoo yeuuh neen, chuppe ne Kesukod yeuyeu nanawehtauwehhittit wanumohtogkeg Jewsooe Sabbath pahke ammanumun, asuh kohkonnehtouun, Col. 2. 16. Ahque howan wussumukkook, wutche (asuh papaume) ne Sabbath. Nish Sabbath-dayash nanawehtomukuppash, nishnoh noquttooweeksookeh kunukke Jewsog moohche auwuttosooash toanoo unnoowomoo, Ahque howan wussumukkook papaume nesh; kah yeu unnauuttanun ahque howae wosktomp na kuttut mussunnohkonukqunneau, asuh koosummukkoo, nesh matta nanawehtoooo4g. Sabbattooo, ne woh nanawehtomukup Jewsooe Sabbath, woh matta yeuyeu nanawehtouun; Tohkuh momachish unni Christiane nus-Sabbattoomun yeyeu peomoo ne Sabbath ne ahtogup. MUHSOGQUNUMMOOONK asuh, AUWOHCHAONK. Qut yeu unnag, Woi Christiansog, Sun ummatta pish yeuyeu nuppoonomun nohhoganonog anooe minnehke nanawehtouunnat Ukkesukodum Lord. Yeu Muppuhkuhhk, kah yeu Nattootumwehchaonk, yeyeu ahteau annoohquapeog. Ummissinninumoh Lord toh woh wuttinne nanawehtouunneau UKKESUKODUM LORD? Nussonchummomun OOweche weogquttumunnap yeu paiosukke Kesukod, Joh, 8.56.  Abraham wekontamup namunnat Nukkesukodtum, ne wunnamunnap, kah wehwechantomup. Ne wunnamunnapoh, nauont Wut-Isackoom Omuhkunnuh wutch nuppooonkannut, [Gen. 22. Chap.]
Δ.13 Tohunnukuhque anooe woh nenauun nummishkouantomumun, Woi Christiansog? Nenauun nunnamumun Ukkesukodtum Lord nishnoh Weekus. Sun ummatta ne mishkouantamwe nunnamunnan? Nux nuttannoos. Qut noowehkum Mannit, woh ne wonk nunnamunnan, Wunnetuppantamwe, ashkuhchae kah mishimmechummooe. Ut nekoaeue ohquompiyeuash Christiansog waehhopaneg, nashpe yeu kehkinnasuonk, noh Muttahhannittooe nanawehtunk UKKESUKODUM LORD. Nag pasukquinne natootummouuttus; Servasti Dominicum? Kunnanawehtomus LORD UKKESUKODUM? Woh wuttinne nompoohumunnap: Christianus Sum, Intermittere non possum. Nuk-Christiaeninu nukquhtam penoowe ussenat Christiansog yeuyeu kukkot wehquttumauunumoh kummunnuhkunumunnaout kah kumminnehkehtouunnaout yeu Christiane kuttinsooonkannoo. Qut, Woh mo nuttunkuhque annouhsooe ushquhshon neane kottantam, wawenotumunnat nanawehtoonk UKKESUKODUM LORD, napache nunnupweshanonoowout nag nootyitcheg ne ummammashomunnaout nashpe ne Sompe Christiane wesooonk, noh watchioomoouk, nuttoutam UKKESUKODUM LORD (asuh Sabbath uttiyeu wonk Wussuhkhonkane kah Sompe wesooo[n]k wutche ne Kesukod:) kah matta OOwannantamunnaout kah ummatche-unnehtouunnaout Christiane Peuhtammooonk, nashpe wuttuhtammooonkanoo ne Kesukod SUN DAY, ne wuss[o]me monaog asehtit. Pahke waehtoook Sompe ussoowetamunnat chaguasinish ut Peuhtamoe unnomaiuash, matta nakosompammukquattunnoo en woh watchanumunnat Sompe unnantammooonkash nesh papaume. Waantamaeninuog OOhkunne unnoowa[e]tunneau wepe wessooonkanuhkontamooonk chaguasinish, Kemeue anooe matche unnehhoowomoo nehtah ne anukkuhque waetehtit nag nesh auwohchacheh. Nummehquantam pasuk woskehhoowae unnoowaonk ne Papiste kah Rhemiste onktohkontamaeninuog ut Wuske-Testamentut annoowahtit; unnoowaog papaume Protestantsog, Nag unnoowahtit Kuhkootumwehchaeninuog, kenauun unnoowatuh Sephosoowaeninuog; Nag uhhutttamwehtit, 
Δ.14 Mooohkommooe Tabble, Kenauun uhkuttamuttuh Altar, Munnehke wadchanumuttuh nekone kuttuhhunuhquattummooonkanun, neit pish wonk koowadchanumumun nesh nowat aiohtauoguppash. Nux wunnamuhkit pahke unni ne annoowaog! Qut toh kussimmoh nah mahche unnoneummoohkouununnog, nehenwonche Rhemiste ontohkontamaeninuog, (waogquttummehtit, Rev. 1. 10) Mamatchetumog yeu esooonk Sun-day neane matta Peuhtamweyeue. Matta kummushommouunummoh OOtoowaonk wosketomp noh matta anooe wunnisset nehtah Polydore Virgil, papaume yoyache nutauwohchaonkanun Nuppauzae asuh Annogausooe wesooonkash wutche kesukodash. Wepe nissim nish noh howan wuttunwahtouun, matta Peuhtam[e]ninuog yeu kesukod nekone ohhuttogpane Sun-day; kah yeu asehtit ne nukqut chuppi nunne[u]kontonkane OOwawussumwaonkannoo, nuttoutam yeu wuttissenaoh nahtuhkonat wutchuppe poonummooannoo asuh ummakooonkannoo ne Kesukod en Nupauzahchu, noh anooe katinneue kah Sohsummooe nunneukontunk ut mamusse Muttaohket. Nehtah nanne nag matta peuhtamwe wosketompaog woh yeuyeu maghittit Balamminnunnunkquoh ukkunnoosoowaonkannoo, missinninuog toh woh matta a waammattamwehtit, ne quhtiantammoonk woh apehtunkqhittit en Ukkesukodumut LORD, nag woh nah unnoowaog, munnehke usseg nish noh en, naquahchae auwohkonat ne nunneukontunkane wesooonk watchiumoouk nohhoganonut, kah ne micheme ahque penoowe uhhuttamunnaj chippe Sun-day. Qut, Netompaog nehtah yeu Ukkesukodum Lord, ahque chachepantamuttuh, asuh ogkotchuttuh ne nussompe uhhuttamunnanonut! Wasa ogkotchuak Sampoowaononat Nuss[on]chummomun, asuh unnussompoowonat ne kesukod OOtihe. Nunnunnukquapumun, asp wawaetooog, Tohnooche nunnemunnumnanonut, Lord OOwesooonk, nashpe matta nuttauwohchaonkanun ne wesooonk wutche Ukkesukodum LORD, uttiyeu nagum kohquttukup wutche ne Kesukod. Nishwe kah Yauwe unnaumatooonkash woh nukquttehta naneswe poohqunnumunash, matta tanouwohchaog, asuh matta poonumooak
Δ.15 OOwesooonk LORD Nagum Ukksukodumut. Sun howane nag nootiecheg keme kottantamehtit patauunnat, asuh k[a]k[a]numunnat LORD UKKESUKODUM aque M[ð]shannantooonkanut? Wamonogig nuttannosumun anooe wan[e]kukkish papaume kenau. Qut sun ummatta woh noh Kuhtohsootummooe Howannooonk noh yeuyeu Apuhkuhkooit en nishwanash kehche Kuhtohsootummooonkash, ogquantam nummeshannantamwe unnehcheh, missinninuog wepe Ohunnahteh Denmarke Sonkishq? Kah nukkooche wekontamun yeu nuttauwohkonat kehkinnasuonk, asuh ogquinnunkquehtoonk, newutche Jewsog yeu wuttogque uhhuttamunneau Sabbath nashpe ne wesooonk. Wussonkishquomoo wame Kesukodash. Kah Ignatius wonk Lord ukkesukotum ne paioske wuttuhtamun. Wunnomoonk nowat kachohpanuk, neane naneswe Justin Martyr kah Tertullian, Chachinne ut oosuhquahhunkannoowout, wuttuhtamunneau Ukkesukodum Lord, Sunday; Qut nag woh yeu unnukkunnootammonuhshoneau, OOsuhquahhomunnaoh OOsuhquahhunkannoo en Matta Peuhtameninuog, nag matta woh chanuk wohtogpane onkatog wesooonk. Kah yeuyeu woh mo kuttogquantamunnaout, nuttanooe Nooninnamaenin[y]eu nehtah Waantamaeninyeu, Nah kuttonuhque mussohhommauunumoh nakosooog Kottunoshketompok, kah unnantamog nag toh annoowahtit pish unni. Nekone, nuh muhshohsketomp Ambrose yeu wuttinne unnoowon, Ne Kesukod ohhuttamok Ukkesukodum Lord, ut Moeuwehkumonkanut, nag Wuttuhtamunneau Sunday. Qut neit noh kooche masukkenooe Austin, unnunnahtehchau, Heretikooe Manicheesog anooe nehtah Christiansog Lord Ukkesukodtum Wuttuhtamunnaoh Sunday; Qut unnoowau, Nenawun nuttuhtamunna[n] ne Kesukod, Ukkesukodtum Lord, newuiche matta na nuttut quhtiantamunnan nuppauz, qut wuttomohkeonk nussonchummomun. Kah ut onkatog aiyeuonkanut, noh munnehke wehquttum woh ammanumunnat ne Matta Peuhtamwaeninyeue Wesooonk; unnoowau, Ne unnuhquattummooonk matta wunnehtunkquattinnoo ut Christiane Muttoonut Onuhque; Philastrius unnukkottantam woh Christiansog wuttogquantamunnaout auwohchamik ne wesooonk, 
Δ.16 ne passootshomoo en Heretikeuonkanut. Nag nootyitcheg matta tapinnamhittig ne mahche annoowaon, woh moncheog kah woh nonche aiyeuohkontomog uppuppussiumoo yeuuh quhtiantamwe wuttoohhinnaog. Yeu yeuyeu nuttahquttumun! Wutch Wesooonkanut, peontuh en ne chaguas waogquttumuk. Nuttahtomun Lord Ukkesukodum, newutche ne unnouwohchattuh neane Ukkesukodum Lord, kah ne wunnetuppantamwe nanawehtouwuttuh, kah mamusse maguttuh en Lordut. Christiansog matta peanoo nul-Lordoomun yeu Ummonanchaonk unnogque nohhoganonut, Noh mahche kuhquttum pasuk Kesukod ut nesausuk attahshehkish onk woh ne Peuhtamoe nunnanawetouunnan, kah mahche noowahtouwohqun ne ukkuhquttumooonk. Qu[e]h num-Mannittoom, ut nesnehchake Kodtumae ohquompiyeuut, kummahche unnunummah, matta wepe nukqut Muttanonkane Sabbattash; Qut naut matta wepe, Piogque Muttanonkanne Monanchaonkash. Ne mussohhomun neane kehche ummonanchaonk God, en katinne Ummissinninyeumoh, Neh. 9. 14. Lord, nag kunnohtunopane, Wunnetuppantamwe Kussabbattoomash. Wunnummuhkit, nish noh howan noh pohpoohqunuk Sabbath, woh wutchumuh anooe muhsi Matta-tapattantammooonk! Wunnummuhkit nuttashunnitchamun en Kesukqut, nussonchummomun unnunummunkqueog, Nux, wehkummukqueog, Nux, annoonukqueog, mahtauwohkonat pasuk Kesukod ut nishnoh Nesausuk attahshehkish tah ne ahhut wuske petshomuk en Kesukque Kehtootanut, chuppeyeue wutch wame Muttaahke wuttamhittooonkash. Yeu annoohchamooonk uhquinnunkquahk en nohhoganonut, neit [e]htonuh noowammoahsooonkanun en Nussonchumomun Jesus Christ, asuh en nehenwonche Nukkechahogkononog, kah toh unnukuhque uhquinnunkquet matta tapattantamoe nuttinsooonkanun? Nahwhut, Nashpe wame tapattantammooonk woh tapunnumuk, attumunumuttuh, yeu Ohtoooo4nk, asuh Piahchummooonk, Nul-Lordoomun annummunkqueog, [n]a[n]awehtauunnat LORD UKKESUKODUM, kah ne Kesukod yeu inne nanawehteuunnaj.
Δ.17 Nekone. Ut LORD UKKESUKODUMUT, woh ahquehtauunash wame annuhkosooonk[a]sh, chippe nesh Mannittoowinnunkohkish; kah papaume nesh, Woi Christiansog pish na kuttut anooweumoh toh a[o]kuhque tapunnumog. God Wuttanwasunnooonk, kah wuttahquehtoonk anooe mog[a]kish wunnitchekane annuhkosooonkash, yeu nashpe nekone eshunnehtouunnap Sabbath wutch onkatogane Kesukodash. Ut nus-Sabsamooonkanun woh nummoocheke unnogquinnunkquissumun Lord ne a[n]sit, kah woh nuttogque ussemun nagum asep, kah ne anakup wuttanwosunnooonk, ne kesukodut, yeuyeu naquahche a[h]huhsuhkoe paomooig nishnoh Weekus. Matta nunnanawehtomun Ukkesukodum Lord, matta Wunnetuppantamwe anwosunnooak [n]e Kesukodut. Nuttinne kunnoonitchamun, Isai 56 2. Wunnanumau noh wosketomp nanawehtunk Sabbath, matta wunneskehtauunno[t]. Nawutche chaguasinish neskehtooomooash Lord-Ukkesukodum, kah nesh woh nuttammaehtamunnanonash, kot nanawehtouog ne Kesukod. Qut chaguasinnish yeush? Noonomom; Wame neshquahtehkosikish wutche yeu Ukkesukodum Mannit, neskehtooomooash ne Kesukod, kah nesh yeu anakeh Annuhkosooonkash, (kuttummonke nenawun) pish mamusse Week ne asqushshunk noowoweakehtomun. Qut Kooche papahkoowonat; Pahke unni, wame nesh uhquamomukquatte, Sonunum[e]hhoowae, kah qussukquiue anuhkosooonkash, ittiyeu en ummattanchaonk God mahche oosumukqun matcheseae wosketomp, yeush matta tapinnonkquattinnooash ut Lord Ukkesukodumut. Nashpe Ukkesukodum Christ, woh nummehquantamumun nuppohquahnitchaonkanun wutch Mat[i]antooonkanut; kah muttae wutcheanu[n]kqu[e]t, yeush annuhkosooonkash watchiyeumooukish Mattantooonkanut, woh munnehke kot ammanumunnash tah ne ohhunnag Kesukodut. Tiohque nissim, Wame annuhkosooo[n]k[a]sh nish pish penne assoowunnukqueog wutch peuhtammooonkanut, woh asemik ne Kesukodut, woh matta ussenash na ut. Ne anuttuppoh Gehazi, Sun yeu ohquompiuoo, attumunumunnat chaguash? Netatupe, woh nissim Sun yeu uttoocheuoo weakehtauunat [mutta]ohke nuttun[o]maiyeumunnonash? Nooninnunkquet Wane
Δ.18 Manna, woh mo yeu Kesukod[,] nussohhomumun ne mukkunnumunnat. Wunnomoonk, Moohcheyeue kah Monanchae Annuhkosooonkanuoo, nesh matta neskehtooomooukish eu Wunnetuppantamwe Anwosunnooonk ut Ukkesukodumut Lord. Ut Ukkesukodumut Lord, woh manunniue nummetussumun, kah nootattamumun, kah woh manunne quahshawehtomunash nut-Tableoomunnonash. Qushkunnumunnat Lord Ukkesukodumi en Matta-Meetsooe Kesukodut, ne pannohhomooonk. Ut Ukkesukodumut Lord, woh nukkunhommaomun nohhoganonag aiyeuohkone nummatwomunnonog, kah nuttahtoonkanunnonash wutch taiache kah uhquinnunkquete tauishinuonkash: woh nuttahsomomun matchechuoh, nunnattauwohhomun Mahchunnacheg, nuttahsumomun Nuppuppunnahshumunnonog, kah nish ne annakish. [Namuk, Mat. 12. 1, 2, 3. kah Luk. 13. 14, 15, 16]. Qut nehenwonche howannooe, nuttannuhkosooonkanunnonash, yeush woh mo ohsuhkomunash ut Lord Ukkesukodumut. Atta[e]nat kah Makunnati, Ohkekonat kah kepunnumnat, Poosohkunnonat nohhoganonog ut Ohkehkonchu, ne Kesukodut Nussonchummomunat omohkep wutch Ohkehkonchu, Woi! matta chaguas aque Kesukqut anooe matchampammunkquet netah yeu! Yeu nuttunaketosumun papaume Wunnanawunuaeninumoo Israel, [Neh. 13. 15, 16] Ne wunnawon nohwutche wosketompaog tahtaskuhkomog Winee-Sunnuppahhegash Sabbath dayeu, kah pompettukodtoog Attoohechoooh, kah weasehheaog Assog, kah momakooog Metsooonk; kah onkatogane p[o]soowaog Namasog kah wame iane chanchaguasinish, kah ummakunnaoash Sabbath dayeu, wuttunnopane, chague matcheusseonk ne yeu aseog, kah kunneskehtomoo Sabbath-day. Qut nuttannuhkosooonkanun quehtehkosig Sabbath-daiuut, nuttogquantam noowekontamooonkanunuonash nemehkuh wonk quehtehkosooash. Matta puhtoowooop Austin, anoowat anooe wunnekin Ploughenat, nehtah Mattokonat ut Ukkesukodumut Lord. Ne wuttohquompioom God, kah woh mo tannummahtshottouun pahpooonkanehchu. Kussouosooe pahpooonkash ut Ukkesukodum Lord! Ne nuttinnooh chaguas nootamun, yeu, ohunnukque noowantamehtunkquet kah nehchantamehtunkquet, nachoh ne Kesukod Muttaahk
Δ.19 adt wuske wunnantamukup, nashpe ne ohhunnag Kesukod. Nuttunannoonchamun, Isai. 58. 13. Quishkunuh Kisset wutch Sabbath-daiuut [noattuh ahchoh asuh munnehke pomuhshahchoh naut] matta kutt[i]ssenat nehenwonche koowekontamooonk ut noonetuppantamwe Kesukodumut.---Mat namehtouunnat nehenwonche koowekontamooonk na ut. Kah woh ammaoohkamig nehenwonche nuttannuhkosooonkash wutch Ukkesukodumut Lord, toh unnukuhque anooe nesh pehtuh nohnoineue wuttonnuhkosooonkash Mattannit? Ne woh matcheseonkanuik ut onkatog Kesukodtut, ne pish anooe mishehtosooe matche-usseonk ut Ukkesukodumut Lord. Nehtah woh howae wosketomp matche usset ut Ukkesukodumut Lord, ummatcheseonk woh ne nashpe uhquinnunkquette mishshehtosoo. Noonomom, ne ankuhque anooe wunnekuk ue Kesukod, ne unnukuhque anooe Matchit ne Annuhkosooonk Ummoshquantamooonk wame Manehkesit muttae muhshontoowomooup ne adt woh wutchummop ummissinninumoh wutche matcheseonkash nesh yeu ane mishehtosukuppash, Ezek. 23. 39. Yeu wuttissenaoh ne kasukohk adt petshahtit nus-Sanctuaryumut. Sun yeu muppuhkuhk pish nakose nuttishqunnekon? Matta wepe nehenwonche nuttanuuhkosooonkanunnonash, qut wonk nehenwonche nukkuttooonkanunonash, nux, kah, nuttunnantammooonkanunnonash, woh nuttaquehtauunanonash ut Lord Ukkesukodumut. Yeu unnannoonittinnap, Isa. 58.13. Sabbath dayeu ussehchoh nehenwonche kummaiash, asuh unnoowahchoh nehhenwonche kukkuttooonkash. Nuttumhoowamun Sohsamuhtahtooonk, matta nanawehtoooak nuttoonunnonash neane nashpe Bridle wutch nannoppoaonkanut Sabbath daiuut. Ut ukkesukodumut Lord matta nukkutshitt[e]mun nuttahhunnonash wutch matchetooonkanut, wadchanumog tohnooche unnantommooonkash na ut. Kooche nukqutonu[!] koowaonk; mah nussimus, nummatche ussemun matta anwosunnooak ut Lord Ukkesukodumut? Nux nummah unnooowonah. Qut onch nah nuttonuhqueim; pish nummatchesemun anwosunak: nuttautom anwosunak wutch wawuttooe wuttinninumuuhkouonat Nussonchummomun. Kehkinnasek nukkuttooonkash. Ukkesukodum Lord uhhuttahshe neskehtouun nashpe
Δ.20 Sekinnamooonk, ne ohhuttahshe neskehtosik nashpe neskannuhkosooonkash. Matta chagua usseog nuttanooe mishe matcheussemun. Nashpe Matcheseae Mat-usseonkash; nashpe Wussomquomooonk, nashpe nuppumuhshaonkanun wepe nemunnumnat Mamahchkesuk, asuh ammattamunnat wapan; nashpe matta nuttisseonkanun ne woh aseog, nunneskehtomun Lord Wus-Sabbattoomash. Ne anooe wunnomoe anwosunnooonk, Rev. 4. 8 Nag matta anwosunnooog, Kesukodae asuh nuhkonae, [o]noowaog, wunnetuppantam, wunnetupantam, wunnetuppantam Lord God wame mane[h]k[ð]sit. God quehtehchaj, woh ut Ukkesukodumut Lord, ne Kehkinnasooonkanuoouk Kesukque anwosunnooonk Sohchukquanumunnat, nuttut Sekinnamoe anwosunnanonut wutch nesh usseonkash, woh nashpe Wunnetuppantamwe  nanawehtosig ne Kesukod en anooe wunnetuppantamwe Lord god noh wame manehk[ð]sit! Yeu chanuk nuttussoowunukqun nahohtoeue Kachahkoowaonkanut. Nahohtoeu. Ut UKKESUKODUMUT LORD wepe woh nuttosemun Wowussumonat kah Oseuhtouonat Mannit. Lord Ukkesukodum nummohtaj nesh mannittooompae, wamoahsooe kah wunnetuppantamwe usseonkash nesh woh ne wanetuppantamwehtunkeh. Sabbath dayash woh nummohtauunnash nashpe Sabbathe usseonkash. Toh woh unnummatchit nehtah woh yeuyeu monummussohhomon yeush Kunnoosoowaonkash ut Ukkuttoonkash Origin! Ahquehtauan wame nehenwoncheue kuttannuhkosooonkash, kah matta uss[e]an Mutt[a]hke usseonkash, qut Osean nashauanittooe usseoneash, momoean kah nonootaman Mannittooe kekutto[h]kaonkash kah wussuhkowhonkane Weogquttummooonkash, matta ashkuhompattamm[oo]an nish noquohkish, qut nesh matta noquattinnookish kah pish paiomoomukish, yeuuh yeu nanawehtoonk Christiane Sabbath. Qut moohche nuttohtomun Ohquompi wutche nummehsooonkanun, noowawameonkanun kah nukkouweonkanun; newutche tohtahshe ohquompi woh nuttouwohchamun wutche Peuhtamwe usseonkash ut Lord Ukkesudodumut? Noonomom woh nutchashouwohchamun, ne attahshe tapunnumog pohquahtouunnat wutch peamese pomantamooonkane nuttisseonkanunnonash;
Δ.21 kah ne attahshe ouwohchaog (asuh anooe monat) wutche nehenwonche nuttunniuonkanun ut Weekse Kesukodut; kah tiohkoowonat nissim to attahshe tapunnumog. Nuppepenamun yeu mussohhomunnat, ut oshoowae kah wunnouwohchae ukkuttooonkash pasuk wunnekinnooe wosketomp noh mahche monchet en matta wohkuhquohshinu[e] wus-Sabbattoomut. Uhhonoowopoh, Nishnoh chohki Sabbath dawe ohquompi muhshoatin, kah woh wame wohquantamun, woh matta noh wuttannehtouunnat! Kah uhhunnantamup Ukkesukodum Lord matta pahke wunnummahtauwohkon matta Sawunnukkeh wanunkkoowigish, nashpe Peuhtamwe usseonkash, matta nissooh wussekinnamun nesh kooche ussenat: Kah yeush mahche asecheh kehkeppauwishtooop Sauunumooe uppuhkuhk, kah uhhunnoowopoh, Wunnekin, Nehtah yeu matta ne may a[n]shik Kesukqut, matta noowahtouun ne uttiyeu. Ne unnaj; Qut chague usseonkash woh noowouwuttooe osemun po[h]shanne Ukkesukodumut Lord? Nekone; Sompasumuttahhae natwontamooonkash papaume ukkuttooonkash kah wutta[n]nukkosooonkash God, kah nohnoine nesh uttiyeu Ukksukodum Lord pahsooche wuttouwattamunash. Wunnummuhkit yeush pahke uttoocheyeunonkquatash ut Lord Ukkesukodumut. Nux nekone toohkeog nompae ut Ukkesukodumut Lord, nuttunnantammoooakaoun[t]o[n]ash woh kuhta nuk kot poonumunnanonash Lordut. Kesukque unnantammooonkash ayumhittich pehtuh a[h]ogquinnunkquoh Kesuk ut kuttahut, Woi Christiaenin, kah wadchonukquish ut qushshaonkanut Lord mamusse quinne Kesukod. Bibleut nikqutohteau Psalm ussoowetamun, Psalm asuh Unnoohumaonk, wutche Sabbath day; kah na ut unnoowomoo, Psal. 92. 5.  Woi Jehovah uttoh en muhsiuash kuttannuhkosooonkash, kuttunnantammooonkash mishe moonoiyeuash! Nesh kuttooonkash nahtehchooomooash, chaguasinish woh nunnonnatwontamumun Sabbath dayeu. Nuttahhunnonash woh ohtaash wuttannuhkosooonkanut God tah ne ohunnag ohquompiyeuut. [C]huh netompaog ut Ukkesukodumut Lord, poonumuttuh wunnantosooe Koo-Bibleoomun tah annoohquapeog; kah tapunnumuttuh unnoowo[n]at, Woi Lord toh nuttunkuhque
Δ.22 wamontamun kuttunnomatooonk! ne nummussantommooonk quinnekesuk. Mamusse ne ankuhquh Mannittooe Kuhkootumweh[c]haonk, ne matta-wehquishinnooe Kehtah uttiyeu nuttunnantamooonkanunnonash woh papaumakishahtit ut Kord Ukkesukodumut, nashpe natwontommooonkash kah wekontamooonkash woh matta mashommoomukish. Moocheke nattontomuk papaume mussukkenooe God, kah papaume pasquesooe OOnetooonkash, kah Wunnanawunnummooe quahshawehtammooonkash. Moocheke natwontomuttuh toh anni[e]htit nehenwonche Kukkechahogononog, kah chaguas Lord nummannittoomun noowehquttummunkqun. Qut nohnoine natwontomuk nesh wunnomoonkash Ukkesukodum Lord nahtunnukque[a]keh. Natwontamuk papaume ne anakup Muttaahk w[a]ske ayumukup, kah ne anoohkommoomooe wunniuonk uttiyeu en quishke pautouun Muttaahk nashpe Mannoohwuttooonk. Natwonumuk Sohsumoe Lord JESUS CHRIST wut-Owannooonk, ummannittoonk kah oowosketompoonk, wuttunosketompooonkash, wuttisseonkash, OOnemakooonkash, kah wuttanooe wunnekinnuonkash, kah muhchantamwe wuttannuhkosooonk ne yeu Kesukodut adt pakotchehtomukup: Natwontash ne wunniuonk pish attumunumuk tah pomantammooonkanut ne paiomoouk, uttiyey en Nussonchumomun JESUS CHRIST pish pasooont penenoksooe ummissininumoh, kah ne quahshawe wahweke ogquinnunkquehtosig yeu ut kesukodut. Nekonaeue Christiansog nogskoatehtit ut Lord Ukkesukodumut yeu wunnehnekone Ohhonukkunnoantinnoah. Chuwatah, Kussonehumomun mahche Omohkeu. Woi ut Ukkesukodumut Lord woh minnehke nooweachantamumun wuttomohkeonk nussonchummomun JESUS CHRIST; kah ne wunniuonk pish adt passooqueog Omohki[n]timuk wutch nuppooonkanut. Kah nashpe yeush unnantamooonkash woh mishe Mamu[n]ttunumunash, nuttahhunnonash wamononat kah wawenomonat kehche nussonchumomun, noh Mannoohqueog, kah woh nukkottantomumun noh wetapoomonat. Paomooigkeh Lord Ukkesekodum, chaguas woh nissimun, chippe yeu, Koone-peam, Koone-peam, Woi Kesukod mishe wamantamuk. Yeyeu noowaehto nupp[o]hquahsoowaeninnoom pomantam, kah newutche [noh] pomantam, nen wonk nuppomantamun!
Δ.23 Nahohtoeu. Peuhtamwe usseonkanuoo, woh kemeyeuut kah Tohshinneonkanut adt ussemukish, ut Lord Ukksukodumut, uttiyeu woh nashpe wouwussumogut Lord, nashpe kussuptae nahshaonk. Mishe matcheusseog nag matta k[e]keme Peuhtammookig wepe ut Lord Ukkesukodumut, qut kooche niskinounkquet ummeshannantamooonkanoo nag matta keme Peuhtammookig wane ut Ukkesukodumut Lord. Ut Lord Ukkesukodumut woh nut chippe Omun keme Peuhtamunnat, kah toh wutche woh matta nuttapunnumumun unnoowonat weche Psalmehchaenin; Psal. 55. 17. Wanunkkoowigish, Mohtompohkish, kah Puhshohquohkish, pish nuppeuhtam! Qut ut Lord Ukkesukodumut woh nummoeu wehkummomun Nutchashninneonkanunnonash, wutche Mohtompae koh Wunnunkquae Sephosooonk Tahshineonkane Peuhtammooonk, ne woh ayumuk asekesukogish anooe moocheke woh ayumun ut Ukkesukodumut Lord. Paioske unnannoonoog wame wussonchummominnoog weche Wuttinninumoowooh, woh nag Ummoeu Peuhtamunnaout (Col. 4. 3.) newutche ne woh yeu unukquishkunumun, nag woh wonk aketomog wunnetuppantamwe Wussuhkwhonkash. Kah Ukkesukodumut Lord woh nuttut kuhkootummauomun Nuppeauwaesunnonog ut Mannittooe chaguasinish. Ne Kesukod uttoocheuoo nag Catechisehhonat, kah natattootumau[o]nat Ukkechahonoowooh toh inne wohwohtammoomooash, kah W[a]psoomooash. Kesukodtooooo5 uttiyeu woh nag adt nuhnumptumauut Mannittooe kuhkootumwehchaonkash, nohnoine nesh kumma mahche nootamukish ut moeonkanut. Wunnomoe wunnamonuh Abraham nag noowaehoog pish ut Lord Ukkesukodumut yeu wuttinne kuhkootummauoneau wunnechonoowooh, kah nag apitcheg wekoowout! Kah yeush kuhkootumwehchaonkash pish OOneunnehqunneau toh Sahke kechahtit. Nishwe. Ut Ukkesukodumut Lord Moeonkane usseonkanuoooo4 uttiyeu woh nashpe noh wawenomogut ut ummukkinneaonkash. Nehenwonche nussonchumomun nowat nashpe nehenwonche wuttoshoowaonk, nukkuhkootummunkqunnonup, N[a]ttauwohtouunnat Synagogue, asuh Moeakamuk, Sabbath dayeu. Unnoowomoo papaume Lord Ukkesukodumut, Psal. 118. 24, 26. Yeuuh ne Kesukod Jehovah k[e]ssehtunkup ne 
Δ.24 noowekontamooonttamunnan, kah nummishkouantamooonttamunnan: ---koonanumunumunnonup wutch wekut Jehovah. Kunnenuh, Ut Lord Ukkesukodumut woh nuttomun Wekut God, onk woh nuttatumunumunan ne Wunnantaooonk woh ne noh adt namehtomuk: Kah Lord na wuttut annoonuhkon wunnantooonk, nux Pomantammooonk michemeue. Ut Lord Ukkesukodumut, woh noowechuhhummononog Netachamonkanunnonog, natinhamunnat Lord Wuskesuk, Unnoohumae wawenomonat Lord, nootamunnat Lord Wuttunnoowaonk, kah auwohkonat wame nesh woh Ouwohchamikish ahchuwehtouunnat Momanchaonk, ne woh wutche Moehtit Wunnissooe Wetachamonkanog. Kah woh nussohquanumumun nag unnakemonat papane Netachamonkanunnanog, howane Sakinnakeh yeu ussenat. Unnanimmek yeu nuttinne moeu wehkummonat Netachamonkannog, Woi peyunk, wowussummotuh, naa[e]tuh, apesuttukqussunnuttuh ut annuhquapit Lord noh Kesuhkqueogup, ut yeu anwosunnooe Kesukodut, ishkont Chachekeyeuwau ummooshquantammooonkanut, matta woh nuppetshonanonut, en wuttanwosunnooonkanut. Ut unnoohumaonkanut wutche Sabbath-day, nummishkomumun yeush kuttooonkash; Psal. 92. 13. Yeuh ahken[o]hamikig Wekut Lord, pish wunnechuog ut wutchippinutonkanut Num-Mannittoomun. Kunnenuh, Sabbath dayeu woh yeu nuttunnoohhummamun, Woi! Pa yeuyeu nuttuttammahkehkoncha Wekut Jehovah, kah pa nuttunkuhque Sohquanum na nooche Sohhomunnat, neano Siogohk muhtuk pohquodchapukunumunnat! Lord kussoptae nootooantammooonk Kek nummahchupoowonuk: Pasuk Kesukod ut Kekut anooe wunnekin n[e]htah nukqut Muttanunkanogoash! Qut Sun yeuyeu nummahche quahshaapumun wutche nishwe Kechahquttooonk? Nishwe. Muhsi noowantamenunkquet nehtah noh nashpe uppussomatooonkanoo wosketompaog papaume nesunash nukkonash ne nakonuhshotommoomoouk, kah ne ahsuhkommoomoouk LORD UKKESUKODUM, ne KESUKOD momatche onehtosik. Pasuk nuhken wutcheanoooo4 en Ukkesukodumut Lord, kah Wunnetuppantamwe ohquompymoooo4. Qut papanne wusoketompaog, kah nohwutche nag pehtuh Mannittooompae nanawehtunkig
Δ.25 Ukkesukodum Lord, matta wechatooog yeush nosunash, nuhkonash uttiyeu woh nanawehtouun. Kah weausooe wuttinsooonkannoo monaog (nag nuttunantam woh ogquantokig ne unnomatooonk pehtuh munnuhki, nowat ayumukup ut England, tah wuttohquompioomut Kuhtahsoot Edgar, Onk woh Sabbath kitchishin Saturdayeu Nishhoursooe quttuhquohquacheh, kah patshin Mondayeu katompanishonkeh:) unnauwohchomoo yeu eshnishshaonk, matta pasukquinne nesh Wunnunkooash nanawehtauunnat. Nux nohshawe yeush nesunash meshanantosooe nuhkonash Ukkesukodum Lord wonk pinnishau en ohkehkohchu. Yeu matta pish nuttut kot pakodtuttumun ne Pussomatooonk; Owetuh yeush unantamooonkash naneswe nussompoowotamunash, qut onch unnanimmek, kah pish nunnahtehcham en kohhogaout, ne woh aspime nittine kunnootammanush God ne papaume. Nekone, Nag kunnuke kenau nematog matta annantamog ne nakonuhshomoouk Nuhken wutchioomoo Sabbathut, asuh noh en wutcheanoooo4 tokouogque kuhta woh kuttinne Sompoowamoh yeu unnioop nekone ohquompiyeuut. Qut onch, nootiekq, woh mo Kukquenoowamoh, Sabbath woh quahshawehtamun. Yeu unnoowahtunkquet ne Kuttooonk. Mehquantash Sabbath day, wuttooantash, quahshawehtash, tiache ne peaonukoohchogq ashquam ne quaquahshawehtamooogup. Yeu quahshaweonk Jewsog ukkehkutchehtauunnaoh nishhoursooe quattuhquohquacheh. Kah Sun pish nenawun Christiaeninueakeh matta chaguas nukquahshae ussemun! Ukkesukodum Lord paiomooigkeh, nehenwonche Lord ogque kot-peau; kah Sun ummatta kukquahshawem kunnoguskouonat Kum-Mannittoom woi Christiaenin? Lord Jesus Christ kukquahshae wehkumukqun neane en Zacheus, Kunnipe [n]ookish, newutche yeu kasukohk moohche koowetapoomush. Wunnohtauuh kah mohtshattauuh wame kootam[o]ntamooonkash, wutch kunnitchekonut, nux wonk wutch [ku]ttunnant[a]mmoonkanut, neane kooche popahsoochemoouk Lord Ukkesukodum. Kah Wunnunkquae ne nak[e][ð]unshomoouk qua[h]shae usseh tapinnunkquate Peuhtamwe usseonkash.
Δ.26 Wunnummuhkit yeu kunnoonittooonk matta woh mamatchetumun! Nannompa woh nissuh, nuttunwaehto, wawenotosooe Moeuwehkumonkash ut Bohemia, yeu matta wunnooninnamunnaoh, ne adt ayummehtip kah nanawehtauehtip, nesh munnuhkompanumooe OOnohtoonkannoowoash papaume ne Nuhk[a]n neane waehtouog wuttissenaoh. Missinninuog chachinne naquahchae nahchippanukquog Mutaohke wepoianummooonkash, pahche pohkunniyeuuh, kottou-Sabbath-da-nunkquae. Nag nattootumauuk, kah pish kuttukkoowooh, asquam nukkutchehtomun Sabbath. Wosketomp, nunnoowantam, yeu toh Osean, noowapis, pish matta Kukkakutchehtooo Sabbath micheme. Qut kohkooche Uhquinnunkquet kuttooonk matta woh mussohhomun nehtah yeu! Nahohtoeu; Kenau Nematog, matta annantamog ahsuhkommoomooe Nukken wutcheanoooo4 Sabbathut; annantamog Kesukque Annogqsash wutche nahtuhkonash wahtauwahhoowonat, nuppiahchummooonkanun quishkenat en Ohkee chaguasinish. Owetuh woh ne unni, qut onch. Netompaog, nanuk woh kissimoh, quhtiantamwe Christiaeninuog pish Sohquanummooog, woh Sabbatheue oowaammattamwuttahhaonkannoo, chanukammaemoo. Yeu Mauwetammooonk kah pish Mauwetamooonkanuoooo4, en wame wetompoh God, Maiattuh anooe monat Matcheseonk ussen aiyeuohkone Lord, ne Nuhkan ohsuhkommoomoouk Lord Ukkesukodum, nehtah nanne onkatogeue Nuhkan mamusse Week ne Sahchak; kah wonk nuttunanumomun Nunnechonunonog kah nuttinninumunonog, wuttonoowout ne attog pehtuh monat quitchehtooonk asuh nipweshanitooonk en Matcheseonkanut. Christiaenin, tohwutche woh noowanehtomun Kesukodae kussepsooonk (ne Pasuk ane wunnuhquattuk) ut Wunnunkquae tohkohquatehchu. Toh waj woh tahnooche Kekuttoohkaonkash, woskehhoowae Puhkishkantamooonkash, weausooe Nanananumooonkash, Wanunkoowigkeh, Uhthommoomooash ne Noohteau, Nashqunnanumukup ut nohhoganontit, nashpe Kesukodae nuppeuhtammooonkanunnonash. Toh waj woh mo nummuskootanauwohchamun
Δ.27 wechummunkquate kuttooonkash ut Nukkunnoonittooonkanunnonut, moohche Ouhhusuhshaog Kunnoonittooonkaneechu, kah nukkishpunomun Nekunonash ut Sompe Nunawunumooonkanut, kah Kuhkootumwehchaonkanut. Onk Ukkesukodum Lord, woh matta poosuhkunumun Wanunkoowigkeh, kah Uhthomun ut mishe pohkinniyeuut? Papane Sasauwunnekash kah papane peuhtamaeninyeuog matta annape ohkoowomooash mahtohchamigkeh. Nuttiohkoowam, monat panneusseonk woh kuppohhomun yeush nesunash nuhkonash kooche qushohkontameh, kah nesh woh kooche qushohkontamunash, kah wunauwohkonash, unnag noowekontomooonkanun Godut ne woh anag. Wekontammooonaonk God ne tapunnumoomoo nuttunnonttoowahhukqunnanonut woh tapunnumog, ne annoowohpoh Joshua, Ken Nupauz ohsoomkompaush! Nannompah nuttine kottantamunnanonut neane Jewsooe Kukchinnuhtuhtoaenin; Peh innag nutchippioom kitchehtouunnat Nus-Sabbattoom weche nag ut Tibarias nag ne k[a]ne kachehtunkig nehtah onkatogane; kah ne pakodchehtouunnat weche nag ut Tsepphore, nag ne anooe Sepunnikig nehtah onkatogane. Qut Yauwe; Tohwache woh matta wame nag ohtunkig ne chague Minnehk[e]sooonk, uttiyeu attummunumehtit wutch Lordut, wuttauwohkonoo ne umminnehkesooonkannoo, kuppohhomunnat poohqunumooonk Sabbath day! Koowaehtomoo ne anoowomoouk Annoohchamooonk Wus-Sabbattoom Jehovah kum-Mannittoom, ut toh ussehkon, asuh Kuppenoowahchom noh apit unnome Koosquantamut. Woi! annuhkostuh onk woh matta howane nag apitcheg unnome Nuttusquonttamunnonut OOwoshwunumunneau usquont en wame neskannuhkosooonkanut nashpe wunneskehtooonkanoo Sabbath. Wutchechooonkanog kah Wussonchummominoog, Monat woh asehtit onk woh nooskauwanonog matta ummache unnehtauunnaout Lord Ukkesukodum, kah nehenwonche Ukkechahogonoowooh. Kooche minnehke nanauompomut Wuskenesog nag pahpitcheg Moeonkannut, yeu woh nashpe wutchanu[m]un Ukkesukodum Lord wutch Monatash poohqunnumooonkash. Nag wonk Nanawunukig nish noh ut chippe Nanawunumooonkan[e]hchu,
Δ.28 woh moocheke usseog, wuttohtouunnaout kah ummunnuhkunumunnaout wunnekinnooe OOwehtomoowaonk God kunnukke ummissinninumoooo4h, nashpe wuttauwohchaonkanoo ne Mannittooe Iogkatt[o]g ohtunk wunitchekannoowout, kunnohhomunnat Ukkesukodum Lord wutch matcheseae Pethanuhkosooonkash na ut. Nanawunuaeninuog kesukquiyeu annapitcheg, woh Winne usseog kehkinnasinnat wunekinnooe wuttoshoowaonk wawenomquissooe Nehemiah; noh ane aiyeuohkontame wawaontogup matta wunnohtae chaguasinish nesh nakupah ut Wunnanawunumooonkanut nesh koohkooche osemukuppash Sabbattakeh, woh ompuhtag wuttapunnumunnat wekontommoe unnoowonat, Neh 13. 21, 22. Wutch ne ohquompiyeuut nag matta wonk peopanegut Sabbathut. Nanawinuaeninuog nag Ohkeiyeu anapitcheg woh moocheke anunummoatooog. Wussuttumae ussenat papane Nuttunnomattooonkanunnonash, nesh wenuhkakig Sabbath; kah tohwutche woh matta nag nuttinne kunnoononog neane ut Ez. 10. 4. Pahsukquish kah ussish newutche yeu wutchiumoo kohhogkat. Nannompah woh nuttun Tanechooe Nuttootan, Woi OOtan ahattumunuman monatash kah mogiue Watchantooonkash; God woh nah koonanumuk neane Wunnetuppantamwe W[o]dchu kah Sumpesooe wuttahkeonk, Ukkesukodum woh Sompe nanawehtosig ut kohhogkat! Nux nanawetouush God wuttohquompioom, neit ken kuttohquompioom pish michemohteau. Napannatasheue kah Momachisheue; Nanawehtoonk LORD UKKESUKODUM munnehke chetuhkositch en nohhoganout nashpe nunnatwontomooonkanun  nesh pish ohsuhkoe anakish. Kah eyeuyeu, kuhkuhtiekq, Nuppoonum naneswe Wannantooonkash kah Mattantooonkash tah annuhquap[e]og[.] Nekone; Natwontomuk, koowehquttummouunumoh, kah kukkot[n]epweshanunumoh! Natwontomuk nesh mishe Wunnantoonkash, woh attumunumaque nashpe kunnanawehtoonkannoo LORD UKKESUKODUM. Wunnanumau Wosketomp noh yeu aset, kah Wunnamonuh Wosketomp noh yeu tahquishsh[a]ttunk. Sun woh nuttunnoowam en kohhogaout Sabbath ne minnehkehtoe Kehkinnasooonk
Δ.29 en mamusse Monanch[a]e Wunnow[a]onkanut; Sealoomoo en nanesooe Testamentash? Yeu Pakottuttumooonk tapinnonkquet woh natwontamunnat; kah nah kunnahtuhkouunumoh Kuttooonk ne yeu annuhquaemoouk: Nux Kuttooonk nahnashpoowomoouk, Yeu wuttunnoowon Jehovah; Isai. 56. 4. Ne adt unnooweachumut nag nanawehtunkig Sabbathash, Nag pepenamog nesh wasikittohqueanish, kah nag tohqunum[o]g Noonoowaonk. Nuppahkwaehteoh ne Wunnoowaonk nummohteau Wunnantooonkash. Woi kenau nootieaque, Sun Kukkottantomumoh kussumpshanchannaout, woh wunnummuhkit kuttohtouunnaout wame Wunnantooonkash nesh ohtakish Monanchae Wunnoo[ð]onkanut? Nanawehtouog LORD UKKESUKODUM, ne pish kummuttummaohshohqun na en. Kooche Chachapunnumooe. Nekone, Sompe nanawehtoonk Ukkesukodum Lord ne wahweke Kehkinnasuonk, washonnonat wosketomp noh aiont Michemohtae Wunninuonkanut. Unnoowonap, Ezek. 20. 20. Wunnetupantamwehtoook Nus-Sabbattoomash, kah nesh pish Kehkinasuonkanuooash nahshaue Nen kah Kenau, onk woh kuttunwa[e]htomoo nen Jehovah Kummannitoomoo. Qut yeu Kuttooonk, Nen Jehovah Kum-Mannittoomoo, unnauuttamun Michemohtae Wunniuonk tah ne Muttaohket paomooik. Chuh, namuk Kehkinasuonk wutche ne michemohtae wuniuonk ne God annantog woh kuttunummunkqunnanonut! Nag wunnetuppantamwe nanawehtunke Sabbath Ohtoog, (ne woh nuttunnuhquatumun) Ukke[h]k[i]nasuonk God ut Wushkodt[u]k[oom]aoh. God Wuttunni[u]munnap Was-Sabbattoom woh ne Kehkinnasooonkanuoo wutche ne Auwosunnooonk uttiyeu pish adt pasooont wunechonoh momachish Kesukodt nashpe Lord Jesus Christ. Noh Muttahannittooe nanawehtunk Sabbath apehtunk. Kehkinasuonk noh pish chanuk Petshotam OOw[eh]ontanmoo[on]kanut Lord. Wunnunnanaehtosooe Sabbath, ne peamese Kesuk ut Ohkeut, kah Kehkinasooonk pish pasummesuh nuppeomun Kesukqut Christiaenin, Sun koowauwuttooe Chippe poonumun Lord Ukkesukod[um], woh na kuttutwetompatooe wechi[u]monat Lord, kah weche Kesuk? Queh! Yeu pahke Kehkinasuonk wutch Godut
Δ.30 tah Kukkechahagonut. Chanuk pish Kooweta[p]oom Lord, kah pish kunnaum wussohsumooonk, kah pish kummishashquonitch weche God, nesh ut Wekontamooonkash, woh attumunumukish ut Kesukque Wuttahsootummooonkanut. Nahohtoeu; Nashauanitooe [Wu]nnantooonkash pahke wuttutchuanash Manittooompae nanawehtoonkanut Sabbath. Pish nuttapummun Nashauanitoout, ut Ukkesukodumut Lord, nanawehtouog ne Kesukod; kah pish noowenuhkunkumun wame Nashauanittooo Wunnantooonkash. Chaguas Sabbath day qut Kechahogou O[a]ttehchae Ukkesukodum? Anoowunnoowonap tah, Isa. 56. 6, 7 Nishnoh Pasuk noh nanawehtunk Sabbath matta wunneskehtouunnat, nag pish nuppasoowoog noonetupantamwe Woodchumut, kah noowekontamwehoog ut nuppeuhtamwakamukqut. Wosketomp pehtuh momunnehchantag uppahke yeuuh wosketomp pish Munnuhkechu ut Ummonanchaonkanut Nussonchumomun Jesus Christ. Qut wosketomp pehtuh mameshane nanawehtunk Lord Ukkesukodum, woh kunnohkaantomumoh, papaume noh, woh mo kuttanoosumoh wutche Mannit wuttunniuonk ut noh ne ansit wosketomp; woh wohhogat kuttut unnussuhquahhomunneau, Woh uhhunut pomantam, qut N[u]p. Kah wonk; Wosketomp [p]ake wunnunnanawehtunk Ukkesukodum Lord unnogquinnunkquet kah unnanoos[n]unkquet, OOwammoasooonk God pish ummuhchantamwe no[n]ahnattouwohqun, wuttapehukqun kah oowequaiyeuhkunkqun. Qut monaog nag anoowachek Tapehoowaenin noh woh annunummo[io]g nukk[e]chahogou nunnooosuhkunk, kah yeug woh wunne usseog yeu inne nattootumauwahtit wohhogaooh, Sunummatta noosame m[e]shanantamwe nanawehtouun Lord Ukkesukodum? Kukkeae unnoowonat; Kottantamog woh Sohkommoononoowout Nukkechahogkononog, nashpe Kesukque Manna. In nostra Dominica Die, Semper pluit de Cælo: Yeush Origen Ukkuttooonkash: Ut Lord Ukkesukodumut, Nussonchummomun micheme nussoononahkunkumun Manna wutch Kesukqut. Ukk[u]hquttumooonkash God, yeush kunnunummoomooash wame Nashauanittooe Wunnantooonkash en Ukkechahogonoowout,
Δ.31 nag nesh Sompe paiaontakeh; kunnunummoomooash Monanchaonk, kah Sohsummooonk, kah nish noh Wanekuk Nux, qut nashpe nunnanawetoonkanun Lord Ukkesukodum, wepe woh nootuhtunqunnanonash yeush wunnantosooe Kuhquttummoonkash. Kah, Nishwe; Wonk pahke unni Muttaohke wunnantooonkash ohsuhkommomooash Mannittooompae nanawehtoonk Sabbath. Ohke ootihe Jehovah; Ut Lord Ukkesukodumut ammauhchash Ohke, kah neit pish wutch Ohkehko[n]chu God kummonanumuk nashpe ne chague onkquatonk. Unni wunnoowaonk, Isa. 58. 13, 14. Uhhuttash Sabbath wekontammooonk, kah pish kukquenapehtammahhush qunnuhque a[i]yeuonkash ut ohkeut; Unnautam, pish kuppasooush en Canaane Ohkeut, Ohke ne tomogohk nashpe wame Ohkee Wunnantooonkash. Noowotohposumun Machechuonk ne nohkuhkunkqueog; Unnanimmeg nummushomunnat ne woh aseog ammanumunnat ne Matchechuonk: Papane nanawehtouunnaj Ukkesukodum Lord, Neuh, Ne pish unnummishkonun Annunummotommooonk. Nuttushoppunnonash, Nukkuhtoonogqunnonash, Nuttuttannahkehchaonkanunnonash, pish wame kooche wunnuhkommiumooash wutche nootooantamooonkanun papaume Sabbath. Nux chacinne Matchechuennuog ummuh[o]antamwe wenawekinneau, nashpe OOnanitchaonk God ne onkquattooomoouk wunnanawehtoonkannoo Sabbath. Pummuhshottoeninuog Ukkuthomunaout ut Ukkesukodumut Lord, kah ukkunupakishshonoowout en poohqunnummooonkanut wunnetuppantamwe Annoohchamoonk, matta nuttunnantammoo, nag ne wunnashpe kooche wonuhkommionoo noh ohunnohhamehtit; Nux, uppumhommooonkannoo ne matta wutche kooche mutthkommiomunnoouk, maiattuh ne wussuttumooe wuttisseonk God ut wohhogaout; maiattuh ne unni nag munnehkehhonat wutche kooche monat wussuttummooonk adt woh kuhquohshik. Nowat wosketompaog unnoowopanig, Yeuuh ne Kesukod Jehovah Kess[e]htunkup kah na pish nuttut ussenan ne woh aseog; Wunnekin, kah yeu nahohtoeu unnuhtamooonk, Woi Jehovah Koowehquttumauush, yeuyeu nekuhchehhoowash wenawechuonk.
Δ.32 Kah, Woi Lord yeu Kuttuhhonehhoneau nag yeu ane womantogig Koowesooonk; nag mehmissechuog momonantamae. Nuttogquontam kewahtanotam Sabbath yeu nuttinne wowawechummukqun. “Quitchehheg eyeuyeu Toh mo nutte pattoooh monatash wunnantooonkash ut Kohhogaout. Quitchehtoook, Sun ummatta kuttunnuhkommiaonkanoo moocheke unni ne Kus-Sabbattoomoooash anag: Qutchehtoook Sun ummatta nashpe kunnekonatinhomooonkannoo, wuttahsootumooonk God, ut God Wus-Sabbattoomut, kukkootnummonchanneau ut wame Week ne attahshe asqshunk; qutchehtoook, Sun ummatta yeu may woh koonanimmitchanaout, ut Kunnootaout, kah Kummonumooonkannoowout, kukkesantamunnaout, nesh matta waweakehtouunnat Sabbath daeu.” Yeu quitchehtosig, kah napenont woh quitchehtauun? Wunnumuhkit Ukkesukodum Lord woh kooche oowaminnamunneau nag anooe m[a]ssantakig Ohkee Chaguasinish, kunnuke nohhoganonog. Qut matta nootamog, kah matta wunnetuppantamwehtouog Sabbath day; Unnoowaehtoook wutch Lord ut, Yeush wunnantooonkash matta pish kuttatummunumunnoash: qut pish kunnuhkuhkunkumoh, W[e]poianummooe, uhquinnunkquatte, quhtammenunkquette Mattantooonkash. Wesomkuh! Natwontomook nesh Mattantooonkash, uttiyeu poohpoohqunumooonk Ukkesukodum Lord pish uppatunkqunneau nag matcheseaeninuog ne poohpoohqunnikig. Kuttummunke Poohqunnus-Sabbath-daenin, Toh inne uhkoowomoo kuppoohqunnummooonk Sabbath day? Nootash nehenwonche kuttuhnuhquattummooonk, kah wapissish. God Monanchae kuttonunummunk wame Kuttohquompioom, wepe usqunummauoh wohhoguh nesausuk chapag, neane Ompehchaonk en wohhogkat wutche wame Kuttohquompioom. Qut ken kuttunuhquattum Matta nuttunuhtuhquohhuk God wutche nuttohquompioom! Woi matta wehquishinnooe Kesukque Chequnnehtammooonk (woh howan oone unoowan) wache nag poohpoohqunnikig Sabbath, matta na wutche annape nuppuhthoneau, nashpe kussoptae Ukkutshamin!
Δ.33 God kuttunummunk wahweke uttucheyeuash, noh kooweche unnemonat ut Ukkesukodumut Lord; qut Ken kuttunuhquattum: Mooohkommoonk weche God matta unnontinnoo, woh nunnattinnohhomunnat, kah noowotanuhkosinnat. God, ut Ukkesukodumut Lord, koowehkumuk en Ogquinnunkquatut kah nekone quitchehtamooonkanut kah quahshawe attumunummooonkanut Micheme Pomantammooonk: Qut Ken kuttunoowam, Nummeshannantamun ne Michemohtae Pomanmooonk, neane ne matta nnoatinnook, woh natinhomunnat. Nuttogquantam kewahtau notau Musikkenooe God Patohquohane oowatauohtunkquissooonk aiyeuohkone yeu uhquanumukquate uhhunuhquattummooonkash kah unnoowau, Sun woh matta nunnattauwahhoowam wutche yeush, kah Sun woh matta Nukkechahog[ou] annootauoh, noh yeu ane poohpoohqunnuk Sabbath? Kah eyeuyeu poonumunnaj ut annuhquapeog, ne annootaonk, kah Uhkpunnaonk, poish ahsuhkunkquihhittit Matcheseaeninuog nag tahtaskuhkakig Ukkesukodum Lord; nashpe Kesukque wunnummuhkiteue Ammomanittooonkash. Uhquinnunkquet ne unnoowaonk nowat anoowamukup. Neh. 13. 18 Kuppatomun missi Mooshquantooonk Israelut nashpe kunne[s]kehtoooo4nkannoo Sabbath. Neuh, nux ne woh unnukkunnoonuh noh pohpooqunnuk Sabbath. Meshannantamenin, kuppato kussoptae Mooshquantooonk wutch Kesukqut ut kohhogat, Mooshquantooonk ut kutchashnineonkanut, Mooshquantooonk ut Ketahchamonkanog, qut nohnoine kuppato Mooshquantooonk, ut nehenwonche Kukkechahogonut. Toh woh e panne unni? Poohpoohqunu[m]mooonk Sabbath ne Touumai en nishnoh ohhunnag Matcheseonk. Toh en moocheke Kehche Matcheseaeninuog, paiahtit wunnuppunnaout, Gallowsut wutche Unnatches[e]onkanoo na wuttut yeu unnohpusinneau, Wesomkuh! N[u]ppoohpoohqunumooonk Sabbath, neuh ne yeu wame nuttishpunn[an]qun? OOwe, Ken pohpuhqunuman Sabbath t[u]h chehchikke kummehquantam ne pish maiattuh anag ut kohhogat! Qut yeu Tauummaogkoouk, en wame iane Matcheseonk, neit wonk touummaogkoomoo en nish noh ohunnag Paquanuonk! Woi Poohqunnus-sabbath-daenin toh waj mat unnoowaan, Paqu[a]nuonk wutch Godut,
Δ.34 ne nutchepshao[n]tamun! Toh unnukuhque uhquinnunkquatash OOstumooonkash God ut wohhogaout nag chekehtamwe pohpoohqunnikig Wus-Sabbattoom! Toh unne uhquinnunkquat ne chachine ane tiatuhkomut, kah awwohk[uh]punnanut, yeug uhqunnunksooe Matcheseaeninuog, nashpe wuttiattuhchaonkash wame Manehkesit. Mosnunkquat Sohsa[m]uhtahtooonk pehpeamukquog nag Matcheseaeninyeuog, Wohwussomunnakig ut Lord Ukkesukodumut wuttanwosunnaout wutch ummatcheseonkonoowout. Moeu unninneaonkash matta nannattoue annootamunash wutche ne panneusseonk. Nuttogketosumun papaume pasuk Peuhtamwe K[u]htahsoot ut France, noh aammansoowontog kah natwontog monatash weskehhoowae ushpunnaonkash ut wuttunniuonkanut aiuskomup uhkuhkootumwehchaeninumoh, wutche nag matta munnehke osoopaneg Sumpeusseohhonat missinninuog, kah togokunnumnat yeush woskehtoonokash unannoonehchopoh woh Kuhquttumunnat ut Kunnoosoowae Mukkunneonkanut, Woh Lord Ukkesukodum kooche Mannitooampae nanawehtouun. Yeu asquam annanook ne wuttogquantamunnah, yeu wodchapuhkoomoo en wame mamachehkish! Sompe wunnomuhtamwe Moeuwehkumonkash ut onkatogane wuttohchumonash moocheke wussome piahchummooe unnantamog kah uss[e]og papaume Lord Ukkesukodum, kewahta ne wepe wache quenauoh nanawehtouunnat, Figmentum Anglicanum; Englishe unnantammooonk! Qut wunnummuhkit, yeu matta wepe unnantammooonk Peuhtomooonk mut[t]ae Ishkotpaket ut nesh Moeuwehwehkumonkash, kah uhquinnunkquate Paquanuonkash, nag wunnaquahchae kah ohhohsuhkoe auwohkuhpunnanukqunneau. Napehnont woh nag momachish nannompah nukquit nattootumwehchahtit, Sun ummatta Uppoohpoohqunnumooonkanoo God Wuttanwosunnooonk ne kehche wutcheai wache God nashpe uhquinnunkquate Unninneaonkash kah Mishehtashinash nanuk poohpooqunum Wuntanwosunnooonkanoo. Englishog anooe wawuntash Wus-Sabbattoomoooash nehtah nanne onkatogane Wuttohchummonash chippe pasuk ut ne M[u]anahhannut. Qut nukquit na ut pohquae aiyeuohkontamunnappash
Δ.35 Wus-Sabbattoomash God, kah ne chanuk pattooomooup uhquinnunkquate Mishehtashin ut wohhogaout nag ne ayumwehhitip, kah anooe muhsi moshq[u]antooonk. Nunnunukishem aketamunnat nesh kuttooonkash, Jer. 17. 27. Matta wunetupantamwehtoooo4g  Sabbath day, pish nunnashqunnanum Mohchikkissumooe Noohteau, ne matta pish ohthommoomuk. OOwe, Noowammontamwe Bostonoom, Sun ummatta kukqu[i]htamoo mahchi[k]kissumooe Noohteau? Napehnont woh Kus-Sabbattoomash Kehkinnasooonkash wutche koowatchanchaonk! Qut Pahke waehtoook howanooe nux kah michemohtae uhquanummooonkash, nesh pish Wesoganue kah Kehkishquogate ummechumooonkash yeu Matcheseonk. Nuttunaketosumun papaume nag auwohkuhpunnachig, Rev. 14. 11. Wuttauwohkuhpunae Qussohtomoo Oushpemoo micheme kah micheme, kah nag matta anwosunnooog Kesukodae asuch Nuhkonnae. Woi ahque tummuhhoowash Uhquammammooonk woh mo adt anwosunumuk, nashpe kussasekinnamooonk Sabbathe Anwosunooonk. Chepiohkamukqut matta ohtanoo Sabbath; (neanag wuttunquomooonkanoo ahsooke Jewsog) Toh inne tapinnunkquet yeu Matchetooonk wutche wame nag Sikinnakig Sabbath yeu ut Muttaohket! Pasuk wosketomp nootog munnehke wehquttooonk, woh wunetuppantamwehtouunnat Sabbath, yeu wuttunnoowahhomunnah, Sun Kukkodantam wosketomp wunnaquahchaauwohkuhpunnonat quinne Kesukod! Wosketomp, Auwohkuhpunnanushk Ukkesukodum Lord, tatuh woh anammattaman Kesuk, ne pish Michemohtae Sabbattoomoouk! Nag eyeuyeu annoowachig papaume Sabbath, Ne toh inne Sauanummukquat? Wunnummuhkit matta quenauattunnoo nissinnat, nag woh Sauunummehtoog Kesuk; nuttanoowe pepenam nissinnat, nag woh ne Wussechako[n]konoo, woh unnag na uppetshonoowout, nag neane neskinnunkquissitcheg! God mahche quahshawunum ne pish attanauwohkuhpunnanut yeu ahhansitcheg Matcheseaeninuog, Tannauohkuhpunnaonk uttiyeu pish apehtamwehtit, matta wepe pasuk quinne kesukod, qut Piogque Paskooe Muttannunk tashe Muttannunkanne Sohkuppomantamooonkash, nux, Michemeyeue, Michemeyeue, Michemeyeue!
Δ.36 Woi! Yeu natwontomook kenau wannantamaque LORD UKKESUKODUM ishkont kussukqshannukkoo, kah matta howan wuttapin woh pohquohwunnukqu[e]og. Nuppokodoppoam nashpe Ukkuttooonkash Pasuk wawenotosooe, Parisiane Ummukkunneonkanoo Waaontogig, kah nuttunwaehto wame manunniue Christiansog, ut yeu mukkinneonkanehchu, pish OOwaminamunneau ne Pakodtuttummooonk; Tapin[e]unkquat wutche wame nag Mannoohwhitcheg nashpe ummonanchaonk Christ, wuttahquenaout ut ne Kesukodut Pomantamehhoowaenin adt Omohkep wutch nuppooonkanut, kah nag adt unuunumauuttup, Annoosooonk, woh wuttomohkenaout wutch yeu Muttaohke wekontammooonkash, kah Nehhenwoncheyeue; kah woh numwamechummooog wepe nashpe Nashauannittooe Wekontammooonkash kah wawuttooe ohsoomap[o]oog, nashpe mamusse wuttohhoowoash ut matta anwosunooe wawwenomaonkash Lord. UNNEH.