1.1 ONK mahche nuppuk Joshua, n$nih, wunnaumonuh Israel nanumpassumaog Lord, n8waog, howan woh kuhkuhk8a[n]shhikqueog ayeuuhkonittue Cananitsog, negonnu nag ayeuuhkononat.
1.2 Kah Jehovah n8wau: Judah pish kuhkuhqueu, kusseh, nuppondam ut wunnutcheganit ohke.
1.3 Kah Judah unnau Simeonoh wematoh, weech kuhkuhk8meh, ut nutanohtôadtuonganit, onk woh kutayeuuhkonomun Cananitsog, kah nen wonk k8weechaush en kuttittanohtoadtuonganit, neit Simeon 8weechauuh.
1.4 Kah Judah kuhkuhqueu, kah Jehovah mag8 Cananitsoh, kah Perisitsoh ut wunnutcheganit, kah uppaguanouh ut Bezek piogqut muttannonganog kussuoh wosketompuh.
1.5 Kah nameheaog Adoni-Bezek, ut Bezek: kah wutayeuuhkonouh, kah pagua[na]og Cananitsoh kah Perizitsoh.
1.6 Kah Adonibezek wussem8, kah wunn8suttahwhouh, kah wuttohqunouh, kah tattamussumwog ukkehtequánutcheash, kah ukkehtequaseetash.
1.7 Kah Adoni-Bezek n8wau, nesausuk tahshincagkodtog ketass8tamwog, tamussumauwahetticheh ukkehtequanutcheoash, kah ukkehtequaseetoash, nag moenumwog meechum ut agwe ne ahhut meetseh, ne mahche ussee, ne God nuttinhukqun: kah nag uppas8ouh Jerusalem, kah na wuttit nuppun.
1.8 (Kah wunnaumonuh Judah ayeuhkontamwog Jeruselem, kah wussohkomuneau, kah wuttogkodtamuneau en kenag togkoteg, kah chikóhsumwag otan.)
1.9 Kah ompetak wunnaumonuh Judah w8msuog wutayeuuhkononanoont Cananitsoh, neg wadohkitcheg wadchuut, kah Sowaniyeu, kah 8nouhkoiyeuut.
1.10 Kah Judah ayeuuhkonau Cananitsoh, neh wadohkitnitcheh Hebron, (ussowetamunah Hebron negonne Kirjath$Arba) kah nag nushaog Sheshai, kah Ahiman & Talmai.
1.11 Kah na$wutch ayeuuhkonittue sohwehtauau wadóhkinitche Debir (kah ussowetamunah Debir, negonae Kirjath-Sepher.
1.12 Kah Caleb n8wau, noh togkodtog Kirjath$Sepher, kah sohkog, nuttinnumau Achsah nuttaunoh 8mittamwussissinneat.
1.13 Káh Othniel wunnaumonuh Kenaz, Caleb peississinitcheh weematoh, wussohkomun: kah wuttinnumau Achsah wuttaunoh 8mittamwussissinneat.
1.14 Kah n$nih, paont, nanompassumuh 8wehquetumauonat 8shoh ohteuk, kah noh n8keu wutch wutassum, kah Caleb wuttinuh, teag kukkodtantam.
1.15 Kah noh wuttinuh aninnumah wunánittuonk: newutche kum̃achche aniñumah sowanohkomuk, aninnumah wonk tohkekomupogwosh, kah Caleb wuttinnumau kuhkuhqueeu tohkekommuash, kah agwee tohkekómuash.
1.16 Kah wunnaumonuh Kenite Moses wasenumoncheh, kuhkuhqueog, palmuhtugque otanat, weeche wunnaumonuh Judah, en Judae touohkomukqut, ne sowaniyeu Arad kah moncheóg, kah kenugke ayeuog missinninnutu.
1.17 Kah Judah weechau Simeonoh wematoh kah paguanaog Cananitsoh, neg wadohkitcheg Z[e]phhath, kah papaquanne paguatauunneau, (kah ne keitotan hettamunah Hormah.)
1.18 Kah Judah sohkom Gaza, káh wussissepoiyeumash, kah Ashkelon k[a]h wussissepoiyeumash, kah Ekron, kah wussissepoiyeumásh.
1.19 Kah Jehovah wetomáu Judah, kah ama8hkauau wadohkinitche wadchuekontu qut ônheau áma8hkauonat wadohkinitche 8nouhkoiyeuut, newutche ohtóog moôshogque cháriotsash.
1.20 Kah aninnumauog Hebron Caleboh, Moses ne an8wop, kah noh 8ch soh8hkauon nishnoh wunnaumonuh Anak.
1.21 Kah wunnaumonuh Benjamin matta ama8hkauwo8og Jebusitsoh, neg wadohkinitcheh Jerusalem, qut Jebusitsog chekeeu weetomaog wunnaumonuh Benjamin ut Jerusalem$ut, pajeh yeu kesukok.
1.22 Kah wek Joseph, nag wonk kuhkuhqehtamwog Bethel, kah Jehovah nah 8wetomuh.
1.23 Kah wek Joseph ann8team8oh natinneakontamunat Bethel (kah ne otan negonne hettamunah Luz)
1.24 Kah natauwahoncheg nauwaog wosketompuh sohhamwoh wutch otanat, kah na wuttinouh nahtussinan k8wehquetumauunumun ut$toh adt petutteomuk otan kah kummonanumunumun.
1.25 Kah noh nohtinont ahhut petutteamuk otanat, togkodtamwog keitotan en kenag togkodteg, qut nah wuttenanumóuh wosketompuh, kah wame neh wekit, monchek.
1.26 Kah wosketomp au wutohtuout Hittitsog, kah ayim keitotan, kah wuttissowetamun Luz ne as8wetamuk pajéh yeu kesukok.
1.27 Kah Manasseh matta sohh8kauau wadohkinitcheh Bethshean, kah wutotanash, kah Taan[h]ch, wutotanash, asuh wadohkitcheg Dor, kah wutotanash, asuh wadohkitcheg Ibleam, kah wutótanash asuh wadohkitcheg Megiddo, káh wutótanash: qut Cananitsog chekéeu wutohtuog ohkeit.
1.28 Kah n$nih, Israel manuhkesit, Cananitsoh ompwetéaheaog, kah matta uppapaquanne amá8hkauouh.
1.29 Kah Ephraim matta ama8hkauòou Cananitsoh wadohkinitcheh Gezer, qut Cananitsog wutohtuog Gezer ut kenugke nahoh.
1.30 Kah Zebulon matta ama8hkáuoou wadohkinitcheh Kitron, asuh wadohkinitcheh Nahalol: qut Cananitsog ukkinnukkiinneaúh, kah ompeteaenu8og.
1.31 Kah Asher matta ama8hkauoou wadohkinitcheh Accho, asuh wadohkinitche Zidon, asuh Ahlab, asuh Achzib, asuh Helbath, asuh Aphik, asuh Rehob.
1.32 Qut Asheritsog kenukayeuog Cananitsoh, wadohkinitche ohke: newutche matta wutama8hkauóuh.
1.33 Kah Naphthali matta ama8hkauouh neh wadohkinitcheh Bethshemesh, asuh wadohkinitcheh Bethanath, qut wutohtu kenugke Cananitsoh, wadohkinitcheh ne ohkeit qut wádohkitcheg Bethshemesh kah Bethanath wutompunuk8uh.
1.34 Kah Amoritsog wutcheksha[n]ouh wunnaumonuh Dan en wádchuuhkontu: newutche matta wuttinanumouh womussinneat en 8nouhkoiyeuut.
1.35 Qut Amaritsog chekee wutohtuog wadchuut Heres ut Ajjalon, kah ut Shaalbim: qut wunnutcheg wek Joseph sohkossum8, newajeh ompet[é]aenuhettit.
1.36 Kah wussissepoiyeum8 Amoritsog, wutch kuhkuhquenát Akrabbem, wutch qussukquanit kah koduhkoag.
2.1 KAh wutAngelumoh Jehovah kuhkuhqueu wutch Gilgal, en Bochim, kah n8wau, kukkuhkuhquehennumw8, wutch Egypt, kah kuppas8unnumw8 ohkeit né chahchekeimogkup k8sh8wóog, kah nussip, kuppohquenumauunomw8 n8n8waonk.
2.2 Kah matta pish k8n8wom8 neg wadohkitcheg yeu ohkeit pish ken8konteamw8 wut-altarum8uh, qut matta ken8swehtam8mw8 n8wadtauatonkqussuonk? tohwutch yeu usseóg?
2.3 Newajeh wonk n8wai, matta pish kussohh8kauóog wutch anaquabeog, qut nag pish onatuh assinnekôussog ut kuppohquatuhk8óut, kah ummanitt8m8uh, pish kuppithukk8óog.
2.4 Kah nnih, wut-angelsumoh Jehvoah án8wadt yeush kutt8ongash, en wunnaumonat Isrel, missinninnuog mishont8waog kah mauog.
2.5 Kah wuttissowetamuneau ne ayeuonk Bochim: kah na$ut sephamauáog Jehov[a]h.
2.6 Kah Joshua moncheaheont missinninnuh, wunnaumonuh Israel auoh nish$noh wosketomp ut wutohtoonganit wutohtauunáoont ohke.
2.7 Kah missinninnuog waussumáog Jehovah wame ukkesukodtumash Joshua, kah wame ukkesukodtum8oash Eldersog neg [á]nue pomantam8moncheg Joshuáhoh, neg nagkuppanneg wame ummishanakausuongash Lord, ne anheomp Israeloh.
2.8 Kah Joshua wunnaumonuh Nun, wuttinneumoh Jehovah nupp8, nogqut pasuk8e kodtumwohkog kah piuk.
2.9 Kah upposekinóuh ut sussippoiyeu wutohtoonganit ut Timath-heres ut Ephraime wadchuut, nanumiyeu Gaashe wadchuut.
2.10 Kah wonk wame ne pometuonk mukkineog en 8sh8óut: kah na onkatuk pometuonk ut waapem8 nahohtôeu nagok, neg matta waheunkig Jehovah, asuh wutanakausuongash nish anheoncheh Israeloh.
2.11 Kah wunnaumonuh Israel matcheseog ut anaquabit Jehovah, kah waussumaog Baalimoh.
2.12 Kah âhquânumáog Jehovah um-Manitt8m8uh 8sh8uh, noh sohh8wunomp wutch ohkit Egypt, kah nag asuhkauaog onkatogeh manitt8h, um-Manitt8m8oh missinninnuog neg wèenuhkauahetticheh, kah nah wuñauwaehtauouh, kah nag m8hm8sqheoog Jehovah musquantamunat.
2.13 Kah ohquanumaog Jeho[u]ah, kah [w]o wussumaog Baal kah Ashteroth.
2.14 Kah ummusquanitteaonk Jehovah ayeuuhkonittue kussoppitteau wutch Israel kah nah upponuh ut wunnutchegan8out match[e]neheaenuog, neh nah machheahetticheh, kah ukkodtauwomp[i]sinneuh en wunnutchegán8out ummatwom8oh waéenu, nemehkuh matta sepekompauoog anaquabenit ummatwom8uh.
2.15 Uttoh ane sohhamohettit, wunnutcheg Jehovah ayeuuhkonukquog wutche machuk Jehovah ne an8wop, káh neane Lord chadchekeimomp, & m8cheke quehquenauánum[ó]og.
2.16 Qut Jehóvah waápenau wussittamwaenuh, neg pohquohwhunoncheg wutch wunnutchegan8óut, yeug machheoncheg.
2.17 Qut onch matta kuhkehtauauoop 8sittumwaeneum8uh, qut n[a]g na[n]wun8dsquaausuog onkatogeh manitt8h, kah nah wunnauaehtauouh teanuk panneauog wutch mayut ne 8sh8oh paumushaneup n8sweehtaminit wuttinnaumatuongash Jehovah, qut nag matta wutusseineau.
2.18 Kah Jehovah waápenumauont wussittumwaenúh, neit Jehovah weetomau wussittumwaenúh, kah uppohquohwhunnoh wutch wunnutchegan8óut ummatwom8uh nisáhkepomantog wussittumwaen (newutche aiuskóiantam Jehovah wutche wuttiohkont8ongan8oash, wutche neg ûhquánumheuncheg, kah m8m8sqheoncheg.)
2.19 Kah n$nih, napuk wussittumwaen, nag quinnuppeog, kah annushéaog wuhhogkaôuh anue onk ne 8sh8oh, asuhkauónat onkatogeg Manitt8og, waussumónat, kah nag nauwaehtauónaóont, matta ahqueteau8og nehenwonche wutusseongan8ash, asuh wutchekehtamwe may8óash.
2.20 Kah ummusquantam8onk Jehovah ayeuuhkonittue kussopitteau wutch Israel, kah n8wau, newutche yeug missinninnúog pannesehtamwog n8n8waonk, ne ann8nogkup 8sh8oh, kah matta kuhkehtamóog n8wadtauatonkqussuonk.
2.21 Nen wonk yeu$wutch onk yaen, matta nutáma8hkom8h wutch anaquabhettit, howae wutohtimóneash nish Joshua asquehtahhogkupash, ne napuk.
2.22 Onk woh nish nashpe nukqutcheh Israel, uttoh wuttin nanawehteauunneau ummay Jehovah, ne pomushonat, neane 8sh8oh nanawehteauineup, asuh matta.
2.23 Newajeh Jehovah yeush nukkodtuk wutohtimóneash, matta kenuppe áma8hkauónaóont, asuh ponónat ut wunnutcheganit Joshuah.
3.1 ONK yeush wutohtimóneash nish JEhovah sequnukish nish nashpequtcheheont Israel (neadtahsehettit Israel, matta wahteauógig Cananne ayeuwuttuongash.
3.2 Webe uppometuongan8oash wunnaumonuh Isr[â]el woh wahteauog, kuhk8tomauónat ayeuwuttuonk, nahnaunne, neg negonne mat teag wahteau8kuppanneg.)
3.3 Yeug masawhutcheg, napanna tahsuog Philistianse sontimóog, kah wame Cananitsog, kah Zidoniansog, kah Hivitsog, neg wodohkitcheg wadchuut Lebanon, wutch Baalle$Hermone wadchuut, ahhut petutteamuk Hamath,
3.4 Kah nag appuog qutcheheonat Israel nag nashpe, wahteauunat, uttoh wuttinne kukkeihtamuneau wutan8teamowongash Jehovah, nish ann8nompash 8sh8oh nashpe wunnutcheganit Moses.
3.5 Kah wunnaumonuh Israel kenukkiyeuog Cananitsoh, Hittitsoh, kah Amoritsoh, kah Peri[s]itsoh kah Hivitsoh, kah Jebusitsoh.
3.6 Kah nemunáog nag wutton8oh 8mittumwussissinneaóont, kah aninnumauáog wuttaun8oh wunnaumonâuh, kah wowussumáog um-Manitt8m8h.
3.7 Kah wunnaumonuh Israel matcheseog ut anaquabit Jehovah, kah wanánumáog Jehovah um-Manitt8muh, kah wowussumaog Baalim, kah kuppáhtu.
3.8 Ne wajeh ummusquanitteáonk Jehovah ayeuuhkone kussopitteau wutch Israel, kah na ummagunuh ut wunnutcheganit Chusha Rishatháim Mesopotamie ketass8t, kah wunnaumonuh Israel wuttinneumohkauáog Chushan$Rishathaim shwosuk tahshe kodtumwae.
3.9 Kah wunnaumonuh Israel mauunnitteahettit Jehoah, Jehovah waabéneau pohquohwuss[u]aenúh wutch Israel, noh nah pohquohwhunont, Othniel wunnaumonuh Kenez, Caleb peississinitche weematoh.
3.10 Kah wunnushauanitt8moh Jehovah nuhkuhkunk, kah noh wussumau Israelloh, kah sohham ayeukonat, kah Jehovah mag8 Chushan$Rishitháim Mesopotamie ketass8t ut wunnutcheganit, kah wunnutcheg sohkauau Chishanoh$Rishathaimoh.
3.11 Kah ohke anwohshin yauunchage kodtumwae, kah Othniel wunnaumonuh Kenaz nupp8oh.
3.12 Kah wunnaumonuh Israel wonk matcheseog ut anaquabit Jeho[u]ah, kah Jehovah menuhheau Eglon Moabe ketass8timwoh, ayeuuhkonittue Israeloh, newutche matcheseog ut anaquabit Jehovah.
3.13 Kah ummóunnumauoh wunnaumonuh Ammon, kah Amalek, kah monchu, kah togkomau Israeloh, kah wutohtu palmehtugque keitotan.
3.14 Neit wunnaumonuh Israel wuttinneumuhkauáog Eglon Moabe ketass8t nabo shwosuk tahshe kodtumwae.
3.15 Qut wunnaumo[u]uh Israel mauunniteahettit Jehovah, Jehovah waabenumau pohquohwussuaenuh, Ehud wunnaumonuh Gera, up-Benjamit, menadchue wosketomp kah noh nashpe wunnaumonuh Israel negonshh8waog mag8onk en Eglon oabe ketass8t
3.16 Qut Ehud wutayimauoh togkodtedteam, ne éetaue kenag, nequtishquanogquod, kah ukkishpinauon agwe wuthógk8onk, ut wuttinohkoe wehquout.
3.17 Kah paudtauau Eglonoh Moabe ketass8toh mag8onk, kah Eglon mo ahche wunogk8.
3.18 Kah mahche maguk mag8onk, moncheheau missinninnuh, neh kôonumunutche mag8onk.
3.19 Qut nagum wonk qushku, wutch kogohkussume qussukquanash nish kishke Gilgal[,] kah n8wau, nukkeme unnusham en kuhhogkat, woi ketass8t, noh an8wadt, chequnapsh, kah wame neg noh kishke neepauitcheg, wussohwehtunkquoh.
3.20 Kah Ehud uppéyaonuh, kah noh appeup wunnepunne parlourut, ne noh appit: kah Ehud n8wau, nuttinnushaonk wutayeum8 Godut en kuhhogkat, kah neepau wutch wutappuonganit.
3.21 Kah Ehud summagunum ummenadchu, kah neemunum togkodtedteam, wutch wuttinohkounne wéhquout, kah ukkussukkunnumauon wunnogkusset.
3.22 Kah wussetunk wonk pechem8 nahohtoeu nean kenag: kah wees yanehtam8m8 ne kenag, newaj o[n]teunk amaunumun togkodtedteam wutch wunnógkussit, kah m8i sohham8m8.
3.23 Neit Ehud sohham pannuppe wahwhutch petutteamuk; kah yanitanum parloure squont kah kupshadtikquomun.
3.24 Sohhog, wuttinneumon peyaoh, kah naumohettit, kusseh, parlour squont, kah kupshadtikquósu, n8waog wunnamuhkut n8pagku ut wunnepunne parlourumut.
3.25 Kah nag pahtsuog n[ô] pajeh wutakodchinnaoont, kah kusseh matta woshinnum8 parlore squont, newajeh nemunnumohettit pohquoshadtikquo[n]tunk, kah wóshinnumunneau, kah kusseh, wussontimom8uh kepshauh nupp8oh ut ohkeit.
3.26 Kah Ehud quo[n]shau nag pahtsehettit, kah paumuhkom kogóksumwe qussukquanash kah spuhh8wau en Seirath.
3.27 Kah n$nih, noh paont, puhpequóhtau monopuhpeg ut Ephraime wadchuut, kah wunnaumonuh Israel, 8we[e]che w8mussumukquoh wutch wadchuut, kah nagum wunnegonuhkauoh.
3.28 Kah nah wuttinuh ásuhkiek, newutche Jehovah mag8 kummatwom8uh Moabitsoh en kenutchegan8out, kah nag wutasukaue w8mseumouh, kah neemunnumwog Jordane pongquagish nogque Moabiyeu, kah matta unnanumau8og howane qushkodteush.
3.29 Kah nushaog ne ahquompak Moabitsoh papaume piogque muttannunganog kussuoh wosketompoh, wame wunogqusketompuh, kah menuhkosketomuh, kah matta howan pohquohham8.
3.30 Nemehkuh Moab sohkauau ne kesukok ut agwe wunnutcheganit Israel: kah ohke anwoshinip shwosuktahshinchage kodtumwáe.
3.31 Kah nahohtoeyeu8p nagum, Shamgar wunnaumonuh Anath, noh paguanont nequtta tahshe pasuk Philistianse wosketómpuh, nashpe oxinuhtugk, kah noh wonk pohquohwhunop Israeloh.
4.1 KAh wunnaumonuh Israel wonk matcheseog ut anquabit Jehovah, Ehud mahche napuk.
4.2 Kah Lord ummagun ut wunnutcheganit Jabin Canaane ketass8t, noh nanawunuk ut Hazor: umummugquomp8moh ut wutayeuwehteaonganit, noh Sisera, noh wadohkit ut Harosheth ut Gentilsut.
4.3 Kah wunnaumonuh Israel mauunitteauaog Jehovah: newutche ohto pasak8gun tahshe pasuk88ash mouhshogque chariotsash: kah neesneechage kodtumwae mishe onkquanumweheau wunnaumonuh Israel.
4.4 Kah Deborah mittumwossisse quóshodtumwaen, ummittamwussoh Lapidoth, wussumau Israelloh na ahquompak.
4.5 Kah noh ayeu ut agwe uppalmehtugqut Deborah, nashaue Ramah, kah Bethel Ephraimme wadchuut, k[a]h wunnaumonuh Israel uppeyaonouh wutche wussittumóonk.
4.6 Kah noh ann8hteam8, kah wehkomau Barák wunnaumonuh Abinnoam wutch Kadesh$Naphthali, kah wuttinuh sunnummatta Jehovah ummanitt8moh Israel ann8team8us, âush nogque wadchuut Tabor, kah weechau piogque muttannonganog kussuog wunneechánun Naphthali, kah wunnaumonuh Zebulun?
4.7 Kah pish nuppeyaeh ut kuhhogkat ut Kithone sepuut, Sisera umumukquompomoh wutayeuwehteomoh Jabin, nashpe wutchariotsash, kah ummattaan8moh, kah nummagun ut kenutcheganit.
4.8 Kah Barak wuttinnuh, weechaiean neit woh nummonchem, qut matta weechaiean, neit mattá nummonchuh.
4.9 Kah noh n8wau, wunnamuhkut k8wechaush, qut ne kuppomushaonk ne paumusháuontaman, na matta pish k8quehtianumukqussen, newutche Jehovah pish magou Sisera ut mittumwossis wunnutcheganit, kah Deborah neepoh kah weechauau Barak en Kedesh.
4.10 Kah Barak wehkomau Zebulunoh, kah Naphthali en Kadesh kah kuhkuhqueu piogque muttannonganog kussuoh weechogqutcheh ut wusseetut: kah Deborah weechau.
4.11 Onk Heber uk-Kenit, noh mo wutcheiyeu wunnaumonuh Hóbab, waseenumonche Moses, noh chippinnau wuhhogkuh wutch Kenitsut, kah ponam week ut mukoshquttáut Zaanaim, ne kishke Kedesh.
4.12 Kah wuttinnoneau Siserahoh, Barak wunnaumonuh Abinoam kuhkuhqueu en Tabore wadchuut.
4.13 Kah Sisera mukkinnum wame wutcharetsash, pasuk8gun tahshit pasuk88ash m8ôshogque charetsash, kah wame missinninnuh neh weechogqutcheh, Harosheth ut Gentilsut, wehque Kishone sepuut.
4.14 Kah Deborah unn[á]u Barakoh, neepaush newutche yeu kesukok Jehovah mag8 Sisserahoh en kunutcheganit, sun mo Jehovah kenegonnekungk8? neit Barak w8msu wutch Tabore wadchuut, kah piukque muttannonganog kussuoh asugkongqutcheh
4.15 Kah Jehovah sohkauau Siseraoh kah wame wutchariotsumash, kah wame wutayeuwehteomoh, nashpe an kenag togkodteg, ut anaquabit Barak, newaj Sissera n8kit wutch[o]h wutcharettumut, kah wussem8[,] ut wusseetut.
4.16 Qut Barak asuhkom chariotsash, kah ayeuhteacheg, pajeh Harosheta ut Gentilsut, kah wame wutayeuwehteomoh Sis[e]ra penushadtamwog en kenag togkodteg, kah matta wosketomp sequttahwho[au].
4.17 Qut Sisera wussem8 ut wusseetut, en wekit Ja[é]l ummittamwussoh Heber, utKenit: newutche na mo wunnonteaonganu8 nashaue Jabin Hazore ketass8t, kah w[e]ek Heber uk-Kenit.
4.18 Kah Jael sohham nogushkauónat Sisera, kah wuttinuh, petutteau[s]h nussontimom, petukah, ahque wabesish, kah noh petutteadt, wetuômut, upputag8huh hogk8onk.
4.19 Kah wuttinuh wuttattamwéheh k8wehquetumoush nuppeé[m]es wuttattamunat, newutche nukkohkutt8n kah noh woshinum wishquie sogkodtunk, kah 8tattamheuh, kah upputtag8huh.
4.20 Wonk wuttinuh, neepaush weetuóme squontamut, kah pish n$nih, howan peyont kah nat8mukqean, kah n8wadt, howan yeu wutappin, n8wash matta,
4.21 Neit Jael ummittamwossoh Heber, neemunum weetuóme kenuhtugquonk, kàh neemunum hammer ut wunnutchéganit, kah keme peyaonuh, kah kussukketahham kenuhtugquonk wutohtugquadt, kah ummenuhkehtauoh ut ohkeit, (newutche mo kussukkoueu, kah sauwunum) neit nupp8.
4.22 Kah kusseh, Barak n8sukauont Siseraoh, Jael sohham wunnogskauoh, kah wuttinuh, peyaush, kah kenahtinush wosketomp noh natinneahwhadt, kah noh petutteadt, kusseh Sisera seepsin nupp8, káh kenuntequontunk ohteau wutohtugquadt.
4.23 Nemehkuh God sohkauou ne kesukok, Jab[i]noh, Cananne ketass8t, ut anaquabhettit wunnaumonuh Israel.
4.24 Kah wunnutcheg wunnaumonuh Israel wuñiyeum8, kah sohkauau Jabinoh Canane ketass8toh, nô pajeh nushonat Jabin Canane ketass8t.
5.1 NEit ket8ham8 Deborah kah Barak wunnaumónuh Abinoam, ne kesukok, n8waog,
5.2 Waeenomók Jehovah, wutch ann8tauwanshaonk Israél, missinninnuog unnantamwe maghettit wuhhogkaóuh.
5.3 N8tam8k woi ketass8tamwog, kuhkeitam8k woi Sontimóog, nukkut8hamau Jehovah, nukkut8hamau Jehovah um-Manitt8moh Israel.
5.4 Jehovah ân sohhaman Seir, kodtanéan wutch ohteakonit Edom, ohke quequanup, kah kesukquash padtippashinippash, káh mahtohqs nippéeu padtippashunip.
5.5 Wadchuash mahtupáhtopash wutch anaquabit Jehovah, ne Sinai, wutch anaquabit Jehovah um-Manitt8moh Israel.
5.6 [Pa]montog Shamgar wunnaumonuh A[n]ath, pâmontog Jael, tauma[o]gwosh matta auw[ó]ht[eá]unapa[sh], kah pomushaenuog, pomusháog quinnuppekomwe mayut.
5.7 Wut8tanameseog wutahqueayinneau, ahqueayeuog Israellut, noh pajeh nen Deborah omohkéon, omohkéon ut wut8kasinneat ut Israel.
5.8 Pepenauwaog wuskeu Manitt8h neit ayeuwuttuongannú8k ut squontamehtu: ogqunneg asuh qunnontug sunnaumuná[s] ut kenugke yauunchage muttannonganog kussuut ut Israelut?
5.9 Nuttah nogquohteau Israelle nananuwaenúut, neg wekontamwe magukeg wuhhogkauh ut kenugke missinniñútu: wunnanumok Jehovah.
5.10 Ken8nok, kenaau na8mukquéógish wompi assesog, apéogish wussittumwaonganit, kah paumush[á]ogish mayut.
5.11 Wutch woh mo waj n8tauómuk pépumwaenúog, ahhut wutt8hhuppaumuk, na pish wuttit nompéinneau wussampweusseongash J[é]hovah, sampweusseongash nogque en wut8tanamesut ut Israel: neit pish ummissinninneum[o]h Jehovah w8msuog en squontamehtu.
5.12 T8hkish, t8hkish Deborah, t8kish t8kish ann8hamush ket8homáonk, t8kish Barak, uss8us kummissinnomog missinnáianeat, ken wunnaumonuh Abinnoam.
5.13 Neit noh apit wunnanauwun[a]umwéheau sontimuh, ut kenugke missinninnutu, Jehovah nunnanawunnumwáhik matikkenutcheh.
5.14 Wutch Ephraimut, na mó 8wadchabuk8 ayeuuhkone Amalek, nahohtóeu ken Benjamin, ut kenugke kummissinninnumut: wutch Machirut nanaánuenuog w8msuog; kah wutch Zebulon neg mahmussinoncheg wussukwhósue pen[8]h.
5.15 Kah Issachare sontimóog weechauaog Deborahoh, noh Issachar, kah wonk Barak, noh mehtussittaeu moncheáheau en 8nouhkoiyeuut, papaume wutchadchabenum8ongash Reuben, mogkiyeuásh metahh8wae unnantam8ongash.
5.16 Tohwutch kenukshôan sheepekommukquehtu, n8tamunat flockse wadtauatonkqussuongash? papaume wutchadchaubenum8ongash Reuben mogkiyeuash metahh8wae natinneham8ongash.
5.17 Gilead appeup ogkomuk Jordan: kah tohwhutch Dan appeup kuht8nogquehtu? Asher appeup kehchippam ketahhannit, kah appeup uppukquohteaiyeumut.
5.18 Zabulon kah N[á]phthali misinninnuog p[ô]godtantogig uppomantamôonkan8 en nuppunat ko[g]suhk[o]agish ut ohteakonit
5.19 Ketass8tamwog peyaog, kah ayéuteaog, neit Canaane ketass8tamwog ayeuteaog ut Taan[a]chut kishke Meggiddoe nippehtu, wanne neemunnum8og teaguée anuhamóadtuongash.
5.20 Ayeuteaog wutch kesukqut, annogqsog nean appéhettit ayeukon[â]og Sisera.
5.21 Kishone seip wutammápanuh, ne nukk[ó]ne seip, Kishone seip; woi nuk[k]eteah[ó]gkou kuttashkukkom menuhkesuonk.
5.22 Neit horsesek[o]ssog pokshaog nashpe ukkinnupwishaongan8óash, ukkinnupwishaongan8oash wutch ummissugkenóm8uh.
5.23 Matanum8k Meroz (wussin wutangelumoh Jehovah) weesogke matánum8k yeu wadohkitcheg: newutche matta peyau8og aninnumauónat Jehovah, aninnumauónat Jehovah ayeuuhkonittue matikkenugeg.
5.24 Jael ummittamwussoh Heber uk-Kenit pish anue wunnanumau onk mittamwussissoh, pish anue wunna[n]umau onk mittamwussissoh, ut weetuomut.
5.25 Wehquetum nippe, wuttinumauoh sogkodtunk, sohwuttau butter, ut sontimoéchuut.
5.26 Ponam wunnutcheganit kenontukquontunk, kah wuttinohkôunit anakausuen wut-hammerumut, kah nashpe hammer togkomau Siserahoh, tummehtham uppuhkuk, mahche konnukketahwhont, kah pashpetahhamauont wuttahtukquosh.
5.27 Ut wusseetut nauwaeu, penushau, seepsin, ut wusseetut nanwaeu, penushau, ne adt nauwait, ne wuttit penushau nuppunat.
5.28 Ohkasoh Sisera sohh8quaeu ut kenogkeneganit, kah mishont8au papashpe latticeut tohwutch wutchariotum quohque peyaum8uk? tohwutch sepohtéam8uk chariotse wheelsash?
5.29 OOwaantamwe sonksquomoh wunnamp8hamunkquoh, nux, namp8hamauau wuhhogkuh.
5.30 Sunnummatta sohkoséog? sun matta chachaubenumóog sequttahhamóonk, nish$noh wosketomp, pasuk peenomp asuh nees8oh? Sisera m8chekenáe sequttahhamóonk, ahámogquesue m8chekenáe sequttahhamóonk, [a]ehtaue ahámogqu[e]sue m8chekenaj sequttahhamóonk, sequttahham8e mussittippukunash?
5.31 Wame kummatwomog yeu unninneáhettich Woi Jehovah, qut nag womonukqueaneg, ogqueneunkqussehettich nepauzoh manuhke sohhog: Kah ohke anwohshin yauunchage kodtumwae.
6.1 KAH wunnaumonuh Israel matcheseog ut anaquabit Jehovah: kah Jehovah ummagunuh ut wunnutcheganit Midian nesausuk tahshe kodtumwae.
6.2 Kah wunnutcheg Midian sohkauau Israeloh, newutche Midianitsog wunnaumonuh Isráel ayimauáhettit, assampamukquodtash ut wadchuuhkontu, kah hassunekash, kah menuhkonogwosh.
6.3 Kah n$nih, Israel ohketeahettit, Midianitsoge kuhkuhqueog, kah Amalakitsog, kah wutchepwóe wunnaumóneunk, nag ayeuuhkonittue kuhkuhqueog.
6.4 Kah nag wutayeuuhkonittue tuppuksinehtauóuh, kah pagwat[ó]og ohkee mechummuongash, nô pajeh peyoa[n] Gaza, kah wanne sequnnumáuóog meetsuonk Israeloh, asuh sheep, asuh ox, asuh asse
6.5 Newutche nag kuhkuhqueog nashpe wunneetasseumoh, kah wetuóash, kah peyaog onatuh quaquequeshontaut newutche m[ó]nacheg, newutche nanéeswe nag kah uk[-]kamels8uh wanne woh ogkemóog, kah petutteaog ohke pagwatauunat.
6.6 Kah Israel m8chekodchekhéoog wutche Midisanitsog: kah wunnaumonuh Israel mauunnitteauáog Jehovah.
6.7 Kah n$nih, wunnaumonuh Israel máuunnitteeauáhettit Jehovah, newutche Midianitsog.
6.8 Jehovah ann8nau quoshodtumwaenúh, en wunnaumonat Israel, noh nah ánont: yeu wussin Jehovah um-Manitt8moh Israel, kukkuhkuhk8uninnumw[ó]p wutch Egipt, kah kussohh8wunumwop wutch missináe kommukqut.
6.9 Kah kuppohquohwuninnumwop wutch wunnutchegan8out Egyptiansog, kah wutch wunnutchegan8out wame chekeneehukqueogig kah nutama8hkauopanneg wutch anaquabeog, kah kittinnuma[n]umop, wutohkeeu.
6.10 Kah kittinnumwop, nen Jehovah kum-Manitt8mw8 ahque wabesuon8k um-manitt8m8uh Amoritsog, neg wutohtuout áeyog: qut matta ken8swehtam8mw8 n8wadtauatonkqussuonk.
6.11 Wut-Angelumoh Jehovah peyau, kah appu agwe n8timissit, ne ohtag ut Ophrath, ne wadtaumaik Joashut wut-Abiezrit, & wunnaumonuh Gideon, pogkohham wheatash kishke winepresse$ut, attuhtauunat wutch Midianitsut.
6.12 Kah wutangelumoh Jehovah wuñaehtau, kah wuttinuh, Jehovah k8wetomuk ken menuhkoshketomp.
6.13 Kah Gideon wuttinuh, woi nussontimom, Jehovah wetomukqueog, neit tohwutch wame yeu spunnaog? kah uttiyeu wame ummonchanatamwe usseongash, nish k8shinonog anukqueogkupash, an8wehettit, sunnummatta Jehovah, kukkuhkuhk8unukou[n]onu[s] wutch Egypt, qut yeuyeu Jehovah kutohquanumukqu[n], kah mag8 kuhhogkanonash en wunnutchegan8out Midianitsog.
6.14 Kah Jehovah ummo[n]unneauoh, kah n8wau, monchish yeu ut kummenuhkesuonganit, kah pish kuppohquohwhun Israel, wutch wunnutchegan8out Midianitsog, sunnummatta kutann8n8mis?
6.15 Káh wuttinuh woi nussontimon, uttoh woi nuttit pohquohwhunon Israel? kusseh, nutteateashiyeuonk matcheku ut Manasseh, kah nen nupeisses wekit n8sh.
6.16 Kah Jehovah wuttinuh wunnamuhkut k8wetomsh, kah pish kuttogkom Midianitsog onatuh pasuk wosketomp.
6.17 Kah wuttinuh, yeuyeu namehteauan kitteamonteanittuonk ut anaquabean neit nahtseh kuhkinneasuonk, ne keket8kieop.
6.18 Ahque ne$wutch amaish, k8wehquetumoush, no pajeh peyaonon, kah paudtauon nussephausuonk kah ponamon anaquabean, kah n8wau, yeu nutapin noh pajeh wonk kuppeyonat.
6.19 Kah Gideon petutteau kah quoquoshwunau goatsemesoh, kah mat seane petukqunegash, wutch Ephathe n8khik: weyaus pondamun man8tat, kah ponam sabaheg wisquadt, kah wussohwuttauoh ut agwe n8timissit, kah ponamun anaquabenit.
6.20 Kah wut-Angelumoh God wuttinuh nemunush weyaus, kah matseane petukqunnegash, kah ponsh qussukquanehtu, kah sokenush sabaheg, kah wutussen.
6.21 Neit wut-Angelumoh Jehovah, summagunum uhquae wutanwohhou, ne ohtag wunnutcheganit, kah mussikquam weyaus, kah mat seane petukqunnegash: kah waapem8 n8tau wutch qussukquanit, kah mahchekussum weyaus, kah matta seane petukqunnegash: neit wut-Angelumoh Jehovah amayeoh wutch wunnaum8onganit.
6.22 Kah Gideon wahteunk noh wut-Angelumoh Jehovah, Gideon n8wau, woi Lord Jehovah newutche nunnau wut-Angelumoh Jehovah, mamusskesukque.
6.23 Kah Jehovah wuttinuh, wunohteash, wabesehkon, matta pish kenuppoh.
6.24 Neit Gideon na$ut ayim Altar en Jehovah$ut, kah wuttissowetamun Jehovah-Shalom pajeh yeu kesukok, ohteau ut Ophrath wut-Abiezeritsog.
6.25 Kah n$nih, ne nohkog, Jehvoah wuttinuh, neemun k8sh wutoxenémes, nahohtoeu ox, nesausuk adtahshe kodtumwohkog, kah kepuhteash Baalle Altar ne k8sh wadchanoncheh kah tummehthash kobpag ne noh kishke.
6.26 Kah ayimau altaroh Lord kum-Manitt8m, ut woskeche yeu qussukquanit, ut wunnehteóe ayeuonganit, kah neemun nahohtóeu ox, kah magish chikohsue sephausuonk, nashpe kuppie wutuhqunash nish pish tamatahhamanish.
6.27 Neit Gideon nemunau piogqussuoh wosketompuh wuttinneumoh, kah usseu ne anomp Jehovah, kah nnih, newutche wabesuóneau 8shoh neh weekit, & wosketompaog ne otanat, wunn8nánumwin ussenat kesukodáeu, neit nukonáeu wutussen.
6.28 Kah wosketompaog ne otanat nompoáe omohkehettit, kusseh wutaltarumoh Baal kepuhkausu, kah kuppi ne kishke ohtagkup tumehthausu, kah nahohtóeu ox mo sephausin ut altarut ne noh adt ayimuk.
6.29 Kah hettuog, howan yeu wutussen? kah nag natinnehamohettit kah nat8tamwehteahettit, n8waog Gideon wunnaumonuh Joash yeu wutussen.
6.30 Neit wosketompaog ne otanat unnaog Joashoh, sohh8wus kenaumon, onk woh nupp8, newutche kepuhteau wutaltarumoh Baal, kah newutche n8suttahham kuppi, ne kishke ohtagkup.
6.31 Kah Joash unnau wame neh ayeuuhkónittue neepauwehauónitche: sun[,] kukken8tamauómw8 Baal? sun kuttómheau? noh kôn8tamwansheont, nushinaj, ash$pame mohtompog, noh manitt8it, ken8tamwaushunsh wuhhogkuh, newutche howan kepuhteau wutaltarumoh.
6.32 Newajeh ne kesukok hennont Jerubbaal, an8wadt, Baal ayeuuhkonittue ken8nonch, newutche kepuhteaoh wutaltarumoh.
6.33 Neit wame Mideanitsog, kah Amalekitsog, kha wutchepwae wunnechaneuh, miayéog, kah qushkodteaog, & tuppuksinwog ut 8nouhkóiyeuut Jezreel.
6.34 Qut wunnashauanitt8moh Jehovah nuhkuhkomwoh Gideon kah puhpequohto monopuhpeg, kah Abiezer wutasukaue miya8moh.
6.35 Kah ann8nau ann8nainneuh pannuppe wame Manassesut, noh wonk asukaue miya8mont, & ann8nau ann8naénuh en Asher kah en Zabulon, kah en Naphthali, kah kuhkuhqueog wunnogskauónaoont.
6.36 Kah Gideon unnau Goduh, tomwheadt Israel nashpe nunnutcheganit, ne an8waop.
6.37 Kusseh, nupponam, fleece wool ohkekontu, & neechippog webe woskeche fleecut ohtag, kah nunnohsit ut wame ohkeit, neit woh n8wahheoh pish kuttomweh Israel nashpe nunnutcheg, ne án8waop.
6.38 Kah n$nihyeup, newutche nompoae omohkeu, kah miánau fleecoh, kah senupp[â]num neechippog wutch fleecut, numwae wunnonkanit nippe.
6.39 Kah Gideon unnau Goduh, kummusquanittam8onk ahque ayeuuhkonittue kussopitteaj wutche nen, kah webe majish pasukqut nukket8hkam: qutchehennitti, k8wehquetumoush, webe yeu en pasukqut, nashpe fleece; yéuyeu webe nu[n]ohtaj ut fleecut, kah ut wame ohkeit neechepog88itch.
6.40 Kah God wutussen ne nohkog, newutche webe nunohtop ut fleecut, kah wame ohke neechepog88.
7.1 NEit Jerubbaal (noh Gideon) kah wame missinninnuh neh weechogqutcheg, nompoae neepoog, kah tuppuksinwog kishke Herodae tohkekomuut, neit Midianitse ayeuteaog nanummiyeu 8sukauouh, kishke Morée wadchuut, ut 8nouhkoiyeuut.
7.2 Kah Jehovah uttam Gideon, missinninnúog neg weechógqueaneg wussaumanwog wutche nen, nummagunat Midianitsog en wunnutchegan8óut, ishkont Israel nutayeuuhkonittue waéenoómukquog, n8wahettit, nehenwonche nunnutcheg nuttomwehik.
7.3 Newutche hah yeyuyeu, mishont8wash ut wuhtauogk8wóut missinninnuog, n8wash, Howan wâbesit kah wabesit, qushkitch, kah nompoáeu monchitch wutch wadchuut Gilead, kah nawutch qushkeneau missinninnuog neesneechage kah neese muttannonganogkussuog, kah neg ashequeyeuutcheg piogque muttannonganogkussuog.
7.4 Kah Jehovah unnau Gideon, missinninnuog ash wussaumánwog, w8muss8s en nippekontu, & nag nukqutchheáog wutch ken: kah pish nnih neg áunôneg yeuoh pish k8weechóg, noh pish k8weechau: kah howan ánun, yeuoh matta pish k8weechóg8, noh matta pish monchu.
7.5 Neit w8msuunau missinninnúh en nippekontu, kah Jehovah unnau Gideonoh, nish$noh pasuk meenanoe wadtattog nippe onatuh anum, noh pish kutchippan, kah wonk nishnoh wutappisittukqussunun wuttattamunat.
7.6 Kah neg quompenupánumoncheg, nishwe pasuk88og wosketompaog: qut onkatogig wame missinninnuog appesittukqussinne wuttattamwog nippe.
7.7 Kah Jehovah unnau Gideonoh nashpe neg nishwe pasuk88wog quompenippanumoncheg, pish kuttomwehheñumw8: kah nummag Midiannitsog en kenutcheganit: kah onkatogig wame monchehettich, nish$noh howan wutayeuonganit.
7.8 Neit missinninnuog nemunnumwog meechum ut wunnutchegan8óut, kah ummónopuhpequon8ash, kah moncheáheau wame Israel, nishnoh howan wekit, kah weech[à]yeumuk yeush nishwe pasuk8woh, kah wutayeuwehteom8uh Midianitsog, w8muhkôag appuog 8noukôiyeuut.
7.9 Kah [n]nih ne nohkog, Jehovah wuttinuh, neepaush w8msish en ayeuteaut, newutche nummagun ut kenutcheganit.
7.10 Qut wabesean en w8msineat, weeche w8mseum Phurah kittinneum en ayeuhteaut.
7.11 Kah pish ken8tam toh á8wáhettit, kah ompetak kenutcheg pish menuhki w8mussineat en ayeuhteaut, neit weeche w8msumau Phurahoh wuttinneumoh en poquodche kenauwameanu[u]t, ut ayeuteaut.
7.12 Kah Midianitsog kah Amalekitsog, wame wutchepwoie wunneecháneunk sepsinwog ut 8nouhkoiyeuut onatuh chânsompsit newutche muttaánwog, kah uk-Camelsumóuh wanne wóogkemoog, onatuh nagontu kishke ketahhannit, ne wuttinánaau.
7.13 Kah Gideon paont, kusseh, wosketomp unnau wuttinnukquom8onk neh nees8hetticheh, kah n8wau, kusseh nuttinnukquom unnukquom8onk, kah kusseh, barlie petukqunnunk, unnequosheau wutayeuwéhteomut Midian, kah petutteom8 wetuomut, kah wuttogkodtamuneau, kah punusheau, kah ónt8nohteóm8 ne wetu sepshin.
7.14 Kah nees8hetticheh namp8ham kah n8wau, yeu matta teag, webe wuttogkodteg Gideon wunnaumonuh Joash, Israelle wosketomp, newutche God magou Midean, kah wame ayeuteah, en wunnutcheganit.
7.15 Kah nnih, Gideon n8tog missahhamunat unnukquomuonk, kah ne [á]nauwuttam8m8uk, wowussumau, kah qushkeu en Israelle ayeuhteaut, kah n8wau, neepók. newutche Jehovah magou en kenutchegan8óut Midiane ayeuteaog.
7.16 Kah chachaubenau nishwe pásuk88oh wosketompuh, nishwe chippe, kah ponam monopuhpeg nishnoh wosketomp wunnutcheganit, naspe mahchishquash, kah wequanantegash anomishquadt.
7.17 Kah nah wuttinuh, monunneiegk, kah neane ussek. kah kusseh, peyoon poquodche tuppuksinn8onganit, pish nnih, neaseh, ne ussek.
7.18 Puhpequohtauo[n] monopuhpeg, kah wame neg weechogqueaneg, neit kenaau wonk puhpequohtô8k ponopuhpequonash, ut waénu wame
7.19 Neit Gideon kah nequt pasuk88ohneh weechogqutcheh, peyaog poquodche tuppuksinn8wonganit, waj kutchissik nôeu askuhwheteaonk, kah nag wuske wunohtóog askuhwheteaonk, kah nag puhpequohtoog monopuhpequanash, kah sukquehthamwog wishquash nish ohtagish wunnutchegan8óut.
7.20 Kah nishwe chippan8og puhpequohtóog monopuhpequanash, kah sukquehthamwog wishquash, kah wuttinnumwog wequanantegash ut ummenadchean8[ô]ut, kah monopuhpeg unni[n]nuhkôunit puhpequonat, kah mishont8waog wuttogkodteg Jehovah kah Gideon.
7.21 Kah neepoog nish$noh wosketomp wutayeuonganit, waeénu tuppuksinn8onganit, kah wame ayeuteaog wussemoog, kah neesk88waog, kah omskauóog.
7.22 K[à]h nishwe pasuk88og puhpequaog, kah Jehovah togkomwaheau nishnoh wostompuh nees8hetticheh, pannuppe wame ayeuhteáuh, kah ayeuteaog spuhh8waog en Bethshittah, en Zererath, kah en sussippoiyeuut Abel-meholah en Tabbath.
7.23 Kah Israelle wosketompaog miayeog wutch Naphthali, & wutch Asher, kah wutch Manasseh, kah n8suttahwháog Midianitsoh.
7.24 Kah Gideon ann8nau ann8naénúh pannuppe wame w[a]dchuut Ephraim, n8wau, w8msek ayeuuhkonittue Midianitsog, kah neemunnum8k t8shkeongash negonnáeu nagok en nogque Beth-barah kah Jordan. Neit wame Ephraime wosketompaog miayéog, kah neemunnumwog t8shkeongash en nogque Beth-bára kah Jordan.
7.25 Kah nemunáog nesuoh Midianitse sontimoh, Oreb kah Zeeb: kah nag nushaog Oreb, ut Orebe qussukquanit, kah nushaog Zeboh, ut Zeebbe wine-presseut, kah n8suttahwhaog Midianoh, kah paudtoog uppuhkukk88ash Oreb kah Zeb ut Gideon, ogkomut Jordan.
8.1 KAh Ephraime wosketompaog wuttugquoh, tohwutch yeu unnehheáog, matta k8wehkoméinan nonche ayeuuhkonat Midianitsog? kah ummenuhke m8m8squenóuh.
8.2 Kah nah wuttinuh, toh nutussem, tatuppinonumog nuhhogkat? sunnummatta mukkupasquaonk Ephraim 8weenóminneash, anue wunnegen onk wunnegonauwinneaonk Abiezer?
8.3 God magou ut kenutchegan8out Midane sontimuh Oreb, kah Zeeb: kah teaguas nuttapenum ussenat kuttatupinnitteanat nuhhogkat? neit ummusquanittam8ongan8 ahquohteau, ne mahche n8wadt.
8.4 Kah Giddeon peyau Jordan, kah qushkodteau, nagum kah nishwe pasuk88oh wusketompuh neh weechogqutcheh sauunumwog, qut ashpumme n8suttahh8waog.
8.5 Kah unnau Succothe wosketompuh, k8wehquetumonumw8 assam8k petukqunegash missinninnuog neg weechogquneaneg, newutche neg sauunnumwog, kah neen nunn8suttáh Zebah kah Zalmunnah Midiane ketass8tamwog.
8.6 Kah Succothe sontimaog n8waog; sun mahche wunnutcheganash Zebah kah Zalmunna, ut kenutchegan8wóut, woh nutassamonanonut kutayeuwehteomog.
8.7 Kah Gidion n8wau, néwajeh, Jehovah mahche maguk Zebah kah Zalmunah ut nunnutcheganit, neit pish nehneekikom k8weyaus8 nashpe tóuohkomukque asinnekoussehtu, kah koussehtu.
8.8 Kah na$wutch kuhkuhqueu en Penuel, kah na wonk neane wuttin ken8non; kah Penuelle wosketompaog wunnamp8hamauóuh, neane Succothe wosketompaog namp8hamauwahetteup.
8.9 Kah ne wonk wuttinnon Penuelle wostompuh, n8wau, wonk wunohte[a]e peyóon, pish nussukquttahham yeu wonkonous.
8.10 Onk Zeba kah Zalmunna appupanneg Karkor, kah wutayeuwehteomoh weeche, papaume nabo napanna tahshe muttannonganogkussuog wosketompuh, wame n[e]g asquttahwhutcheg ayeuteaenuog wutchepwoe wunnechaneunk, newutche na wuttit penushoneau nequt pasuk8e kah neesneechage muttannonganogkussuog wusketompaog neg sohwhunukeg togkodteg.
8.11 Kah Gideon kuhkuhqueu en ummayéuóut neg apitcheg wetuomehut: wutchepwóiyeu Nobah kah Jogbehah, kah togkomau ayeuteuh, newutche ayeuteaog nanauwayeuog.
8.12 Kah Zeba kah Zalmunna wasemohettit, nah wunn8swuttahwhoh, kah tohqunau nesuoh Mideane ketahs8tamwoh, Zeba kah Zalmunna, kah quehquenauánumwéheau wame ayeuhteuh.
8.13 Kah Gideon wunnaumonuh Joash, qushkeu wutch ayeuwuttinnat, ash papashpishunkup.
8.14 Kah tohqunnau wuskeneuh wutch Succothe wosketompaog, kah wuñat8tamauoh, kah wutogketamungquoh Succothe sontimuh, kah wuteldersumóuh, nesausuk tahshinchag kah nésausuk tahsuog wosketompaog.
8.15 Kah peyaoneau Succothe wosketompuh, kah n8wau, kusseh, Zebah kah Zalmunnah neg nashpé kehkomeóhpanneg, kussimwop, sun mahche wunutchegash Zebah kah Zalmunna ut kenutchegan8óut, woh nutassamónaoónt kittinneumog neg sauunukeg.
8.16 Kah nemunau eldersoh ne otanat, kah to[u]ohkomukque asinnekôussog, kah kóussog, kah neh wunnashpe kuhk8tomauónuh Succothe wosketompuh.
8.17 Kah n8ketahham Penuelle wonkonous, kah nushau wosketompuh ne otanat.
8.18 Neit unnau Zeba kah Zalmunnah, toh noshketompó8og neg nashuhpanneg ut Tabor? kah namp8hamwog neane ken, ne wuttatuppewinneau, nish$noh pasuk ogqueneunkqusseup wunnaumonat ketass8t.
8.19 Kah n8wau, neg mo neematog, wunnaumonuh nokas, neane Jehovah pomantog, nag pomantamwáheogkus, matta kenushinn8mw8.
8.20 Kah unnau Jetheroh mohtommegheoncheh, neepaush kah nag nush, qut wusken matta sohwunnumm8 wuttogkodteg, newutche wabesu, newutche ash wuskenu8.
8.21 Neit Zeba kah Zalmunna n8waog, neepaush ken, kah nuhkuhkiinnean, newutche neanussit wosketomp, nnih ummenuhkesuonk, kah Gideon neepau, kah nushau Zeba kah Zalmunna, kah amaunum 8n8whosuongan8 ut Camelsog wussittuppukkann8óut.
8.22 Neit Israelle wosketompaog unnaog Gideonoh, nanawinnean, naneeswe ken, kah kenaumon, kah wonk wunnaumonuh kenaumon, newutche kuttómhimun wutch Midian wunnutcheganit.
8.23 Kah Gideon nah wuttinuh, matta kenánauúnun8mw8, asuh matta pish nunnaumon kenánauánuk8w8: Jehovah pish kenanawunukumw8.
8.24 Kah Gideon nah wuttinuh, k8wehquetumauunumw8 kodtantam8onk, woh kittinnuminneáont, nishnoh wosketomp sequttahham8e wussogsohh8unash, (newutche neg ahtoog golde soggussohh8unash, newutche Ishmaelitsu8og.
8.25 Kah nag namp8hamwog, n8wekontamwe magunánonash, kah sepakinnumwog hogk8onk, kah nag wuttinnohkoneau nishnoh wosketomp sequttahham8e wussogkussohh8unash)
8.26 Kah nean tuhkequog golde sogguhsohh8unash nish wehquetukish, nequt muttannunk kah nesausuk tahshe pasukqunash golde sheklesash, chaubohkish wunn8whos8ongash, kah kuhkishinneapeash, kah purple hogk8ongash, ut Midiane ketahs8timwut, kah chaubohkish chainsash nish ohtagish camelsog wussittippukan8óut.
8.27 Kah Gideon wutayimunash ephodu8ut, kah uppondamun wut8tanat, ut Oprath, kah wame Israel na au wunnanwund8squaantamunnaóont, ne padhukquit Gideon kah week.
8.28 Yeu mo Midian en sohkauon anaquabhettit wuñaumonuh Israel, neit matta wonk tahshinnum8og uppuhkuhk8oash, kah ohke mánunohteau, yauunchage kodtumwáe, pamontog Gideon.
8.29 Kah Jerubbaal wunnaumonuh Joash monchu kah ayeu nehenwonche wekit.
8.30 Kah Gideon nesausuk tahshinchagkussuoh wunnaumonuh, sohhamunutcheh wutch wéhquâut, newutche m8chek8kauau.
8.31 Kah 8wishquin noh apit Shechim, noh wonk wunnekitteauoh wunnaumonuh, neh as8wenoncheh Abimelek.
8.32 Kah Gideon wunnaumonuh Joash nupp8oh ut wunne kutchisuuneat, kah posekinau 8weenohkemut Joash 8shoh, ut Oprath Abiezritsog.
8.33 Kah nnih, quenau Gideon nupuk, wunnaumonuh Israel wonk qushkeog, kah nunwun8squaausuog Baalimoh, kah ayeuaog Baal-berith ummanitt8m8uh.
8.34 Kah wunnaumonuh Israel matta mehquanumau8og Jehovah umManitt8m8uh, noh tomheomp wutch wunnutchegan8óut wame ummatwom8uh, waeenu.
8.35 Asuh matta womoausue unnehheo8og wek Jerubbaal, noh Gidion, neaunag wame ne wanegik ne nohtinont Israeloh.
9.1 KAh Abimelech wunnaumonuh Jerubbaal au Shechem, en ohkasoh weetompasuut, kah nah ukkeket8hkauoh, kah wame wutteashiyéu8onk ohkasoh 8shoh wekit, n8wau,
9.2 K8wehquetumauunumw8 ken8n8k ut wehtauog8óut wame Shecheme wosketompaog, uttoh anue wunnegen wutch kenaau, wame wunnaumonuh Jerubbaal (nag nesausuk adtahshinchagkussutcheg) nanawunukqueog, asuh pasuk nanawunukqueog? mehquontam8k wonk nen kuskonn8 kah k8weyaus8.
9.3 Kah ohkasoh weetompasuh, 8wéadtimóuh ut wéhtauogk8óut wame Shecheme wosketompaog, wame yeush kutt8wongash, kah wuttahh8woash mósogquemoash asuhkauónat Abimelech, newutche n8waog, yeuoh kemattin.
9.4 Kah wuttinnumauuh nesausuk tohshinchagkinneái silver wutch wekit Baal-berith, nish nashpe Abimelech, ann8nont tahn8cheyeue, kah nunkonúnutcheh wosketompuh, neh asukkongqutcheh.
9.5 Kah au 8shoh wekit ut Oprath, & nushau wematuh wunnaumonuh Jerubbaal, nesausuk tahshinchagkussuoh wosketompuh, ut pasukquinnu qussukquanit: qut o[n]ch Jotham ummuttassonsoh wunnaumonuh Jerubbaal, ushqunneanau, newutche puttogqueu.
9.6 Kah wame Shecheme wosketompaog miyaeuh, kah wame wek Millo, kah moncheog kah Abimelekoh ketass8tamwéheáog, kishke neepattunkquonkane mukoshquttaut ne ohtag Shechem.
9.7 Jah nag unnahettit Jothamóh, monchu kah neepau kodtuhkoag wadchuut Gerizim, kah wadtauatonkqussue mishont8wau, kah nah wuttinuh, n8tiek kenaau Shecheme wosketompaog, onk woh God ken8tunkumw8.
9.8 Mehtukquash nukkône áhhunag sohham8m8ash susséqunônat ketass8t nag nanawunukquehetticheh, kah nag uttamwog oliveo[n]tug, nanawunnean.
9.9 Qut oliveúhtug nah wuttinuh, sun woh nunnukkodtum n8nogk8onk ne nashpe, nashpe nen, quttiánumog God kah wosketomp, kah woh nanawunum mehtugquash?
9.10 Kah mehtugquog uttamwog figsuhtugk, peyaush, nanawinnean.
9.11 Qut figsuhtug nah wuttinuh, sun woh nunnukodtum n8weekinn8onk, kah n8nummeechummuonk, kah woh nanawunumunat mehtugquash?
9.12 Neit mehtugquog uttamwog weenomisippog, peyaush ken kah nanawinne[a]n.
9.13 Kah weenomesippog nah wuttinuh, sun woh nunnukkodtum n8wineum ne wekontamwáhukquit God kah wosketomp, & woh nanawunnumunat mehtugquash?
9.14 Neit wame mehtugquog unnaog kôussoh, peyaush ken, nanawinnean.
9.15 Kah kôus unnau mehtukquoh, wunnamuhkut sussequnéog nukketass8tam8uneat, neit peyonk, paubuhtantam8k nuto[n]kouohtom, kah mtta [nn]an8g, n8tau sohham8m8utch wutch koussit, kah mahchekuswonch Lebanóne chikkupoh.
9.16 N[e]wutche yeuyeu, wunnamuhkuteyeue usseoóg kah pahketeaháe, ne kukketass8tamuhkoneau Abimelek, kah wunnenéheog Jerubbaal, kah wek, kah unnehheog neantummuhh8wom8uk wunnutchegash.
9.17 (newutche n8sh kutayeuwehteaunshikumwop kah m8chekit pokkodtantamup uppomantamoonk, kah kuttomhikkouwop wutch wunnutcheganit Midian.
9.18 Kah kenaau kutayeuwekonittue waabehtamumw8 yeu keskok n8sh wek, kah kenushomw8 wunnaumonuh nesausuk tahshinchagkodtog wosketompaog ut pasukquinnu qussukquanit, kah Abimelek wunnaumonuh mittamwossisse wuttinneumoh, kukketass8tamwehéau ut Shechem, newutche noh kemattou.)
9.19 Neit wunnamuhkutee kah pahke unneheog Jerubbaal, kah wek, yeu kesukók, wekontam8k ut Abimelekanit, kah noh wonk weekontam8onuk8k.
9.20 Qut matta n[a]n8g, n8tau sohham8m8utch wutch Abimelekut, & mohchukuswonch Shecheme wosketompuh, kah wek Millo: kah n8tau wutch sohham8m8utch Shecheme wosketompaut, kah wutch wekit Milló, kah mahchikuswonch Abimelechoh.
9.21 Kah Jothan quogquee wusseemo, kah monchu en Beer, kah ná wutayin wutch ukqushaonk Abimelechoh wematoh.
9.22 Abimelech nanawunont nishwe kodtumwae ut Israel.
9.23 Neit God ann8nau matche nashauónguh nashaue Abimelech kah wosketompaog Shechem, kah Shecheme wosketompaog wutass8kekomwe unneheouh Abimelechoh.
9.24 Onk ne unkquanum8e usseonk, neanheahettit nesausuk tahshinchage kussuoh wunnaumonuh Jerubbaal woh peyaum8, kah 8sqheongan8 woh ponamauon Abimelech, weematt8uh noh nah noshont, kah ut Shechemae wosketompaog, neh manuhquehukqutcheh wunnushonat wematoh.
9.25 Kah Shecheme, wosketompaog wunnashaog askuhwheteaenuh wutch noh, ut kodukkoag wadchuuhkontu: kah nah ummukk8ki[n]ouh, wáme neh noh kishke paumushanutcheh: kah unnon Abimelech.
9.26 Kah Gaal wunnaumonuh Ebed, peyau weeche wematuh, kah qushkodteau en Shechem; kah shechem wosketompaog uppaubatan[u]mouh.
9.27 Kah nag sohhamwog en ohteakonit, kah moinneantamwog 8weenominneohtekon8oash, kah tattashkukkomwog weenominneash[,] kah weekontamwog, kah petutteaog weekit ummanitt8m8uh, kah meetsuog kah wuttáttamwog, kah mattanumaog Abimelechoh.
9.28 Kah Gâal wunnaumonuh Ebed n8wau hówan Abimelech, & howan Sechem, noh woh wodtinneumuhkauogkut: sunnummat neh wunnaumonuh Jerubbaal, kah Zebul wutannohsueneumoh: wuttinneumuhkok Hamore wosketompaog 8shoh Shechem newutche tohwutch woh noh wuttinneumohkauogkut;
9.29 Kah napehnont yeug missinninnuog agwappehettit nunnutcheganit, neit woh nutóntash Abimeléch: kah unnau Abimelechoh, mian kutayeuwehteomog, kah sohhash.
9.30 Kah Zebul keitotanae nananuwaen, n8tog ukkutt8wongash Gaal, wunnaumonuh Ebed, ummusquantam8onk nashqunneau.
9.31 Kah keme ann8nau ann8naenuh en Abimelechanit, n8wau, kusseh Gaal wunnaumonuh Ebed, kah weematoh, peyaog Sechem, kah kusseh, menehketeáuog keitotan ayeuuhkone ken.
9.32 Kah newutche nukonae neepaush, ken kah missinninnuog neg wetomukqueaneg, kah uskuhwheteash, ut ohteuhkonit.
9.33 Kah pish n$nih, mohtompog quenau pashpishont, pish kenompoae waabim, kah que[n]tash keitotan: kah kusseh, nagum kah missinninnuh neh weechayéumukqutcheh, ayeuuhkone sohwehtunkquean, neit nag kittinheoneau, nean tapeneaman.
9.34 Káh Abimelech omohku, kah wame missinninnuh neh weetomukqutcheh[,] nukonaeu, kah ayeuuhkonittue askuhwhekontamwog Sechem, yaue chippe.
9.35 Kah Gaal wunnaumonuh Ebed, sohham kah neepau ahhut petutteamuk otanáe squontamut, kah Abimelech neepau, kah missinninnuh neh weetomukqutcheh, wutch askuhwhekonat.
9.36 Kah Gaal nauont missinninnuh, unnau Zebuloh, kusseh, missinninnuog w8msuog wutch wadchuuhkontu: kah Zebull wuttinuh kenaum wutonkauohtom8ash wadchuog onatuh wosketompaut.
9.37 Kah Gaal wonk kutt8 kah n8wau, kuhkinneash, missinninnuog w8msuog ut nôeu ohteakonit, kah onkatogig chipwushaonk 8mwog mukoshquttaut Meonenim.
9.38 Neit Zebul wuttinuh, yeuyeu uttiy[e]u kutt8n an8wo[m]8ukup, howan Abimelech, noh woh wutiñiñeumuhkauogkut: sun yeug matta missinninnuog neg Jishanumoncheg? sohhash yeuyeu k8wehquetumoush, kah ayeuhkos.
9.39 Kah Gaal sohham anaquabhettit wosketomp[a]og Shechem, kah ayeuuhkonau Abimelechoh.
9.40 Kah Abimilech wutomskauoh, kah wusseemo ut anaqu[á]benit, kah monaog kepuhteámukeg, kah n8chumwehtáhhutcheg, wéhque ahhut petutteamuk squontamut.
9.41 Kah Abimilech ayeup Arumah: kah Zebul sohwhôteau [G]aaloh, kah weematoh, matta woh 8tohkenaout Shechem.
9.42 Kah nnih, nompohké88k, missinninúog sohhamwog en ohteakonit, kah unnon Abimelech.
9.43 Kah neemunau missinninnúh, wunnishwe chippunuh, k[a]h askuhwheteau ut ohteakonit, kah natauwompu, kah kusseh missinninnùog sohhamwog wutch otanat, kah nah wutayeuuhkonittue waabehtauoh, kah wuttogkomuh.
9.44 Kah Abimilech, káh chipwushaonk neh weetomukqut, kutchit[óû]sháog, kah neepoog ahhut petutteamuk otanáe squontamut, kah onkatogig neese chippanugeg, ukquogquée quéentáuóuh wame [m]issinninnu[ô]g neg apitcheg ohteakonit, kah nah wunnushóuh.
9.45 Kah Abimilech ayeuuhkontam otan nehteag ne kesukok, kah sohkam otan, kah nushau missinninnúh neh nô ápinitcheh, kah n8ketahham otan, kah wusséaúhkon salt,
9.46 Kah wame wosketompaog neg apitcheg Shecheme wónkon8sinut, n8tamwéhettit: neg petutteaog wonkon8sinut ut weekit Manittoe Berith.
9.47 Káh unnon Abimilech, wame Shecheme wonkon8sináe wosketompaog miayéog.
9.48 Kah Abimilech ukkuhkuhk8unoh Zalmone wadchuut, nagum kah wame missinninnúh weecheógqutcheh; kah Abimilech n[e]emunum togkunk ut wunnutcheganit, kah t[u]mehtham wuhtuk wutch mehtugqut, kah wunneemunnum[u]n, kah upponamun wutugkit kah unnau missinninnuh nah weechayeumukqutcheh, uttoh an náyeóg nutussen, kenuppe ussek.
9.49 Kah wame missinninnúog wonk nish$noh tummetham wudtuk, kah asuhkauáog Abimelech, kah nish upponamunáoash wonkon8sinut, kah nish wunnashpe chikohsu8neau ut wonkan8sinut: neit wame wosketompaog ut Shecheme wonkón8sinnut, wonk nupp8og, papaume nequt muttannonganog kussuog wosketompaog kah mittamwussissog.
9.50 Neit Abimelech au Thebez, ayeuuhkonittue tuppuksin8óntam Thebez, kah wussohkomun.
9.51 Qut na mo menuhki wonkon8s anomu keitotanat, kah na wutusph8óneau wame wosketompaog kah mittamwossisog[,] kah wame neg apitcheg otanat, kah ukkuppahwhôh, kah kuhkuhquéog woskeche wonkon8sinut.
9.52 Kah Abimelech peyau wonkon8sinut, káh wutáyeuuhkontamun, kah an kishke wonkon8sinne squont, chikohsumunat nashpe n8táu.
9.53 Kah howáe mittumwossis penuhteau togguhwhonganompk kodchuhki ut uppuhkukqut Abimelech, kah sohquttahhamun woskonontup.
9.54 Káh kenuppe wehkomau wuskenuh konumunutcheh wutauwohteaongásh, kah wuttinuh, kodta[n]ush kuttogkodteg, kah nusheh, kah wosketompaog matta wuttinnowonaóont, mittamwussis wunnushoh: kah 8skeneumoh uppannuppehtohoukquoh, kah nupp8.
9.55 Kah wosketompaog Israel, nauahettit Abimelech nupp8i, amaeog nish$noh ut wutayeuonganit.
9.56 Yeu God wuttinonkquttauon wutch ummatcheseonk Abimelech, ne anheop 8shoh, wunnushonat nesausuk tahshinchage weematoh.
9.57 Kah wame ummatcheseongan8 wosketompaog Shechem, God wutonkquttauoh ut uppuhkukk8out: kah ummattanummuaonk Jotham wunnaumonuh J[é]rubbaal nag wunuhkukkongquneau.
10.1 KAh mahche Abimelech, Tolah wunnaumonuh Puah, wunnaumonuh Dodo, Issacharé wosketomp neepau wadchanonat Isreel, kah ayeu Shamir ut Ephraime wadchuut.
10.2 Kah wussumau Israeloh neesneechage kodtumwae, kah nishwe, kah nupp8, ka[d] posekinop Shamir.
10.3 Kah nahohtoeu nagum, Jair uk-Giléadit, wussumau Israelloh neesneechage kah neese kodtumwae.
10.4 Kah nishwinchage kussuoh wunnaumonuh, neg na8mukqutcheg nishwinchagkodoh assemesoh, kah nag ahtoog shwinchagkodtash keitotanash, nish ahettamugish Havoth$Jair pajeh yeu kesukok, nish ohtagish ohkit Gilead.
10.5 Kah Jair nupp8, kah posekinau Camon.
10.6 Kah wonk wunnaumonuh Israel matcheseóg ut anaquabit Jehovah, kah wóussumaog Baalim kah Ashteroth kah Siriae manitt8h, kah Zidone manitt8h, kah Moabe manitt8h, kah ummanitt8moh wunnaumonuh Ammon, kah Philistianse manittoh, kah nag ahquânumáog Jehovah, kah mattá 8wôwussumóuh.
10.7 Kah ummusquantam8onk Jehovah ayeuuhkonittue kussopeteau ut Israelut, kah nah ummagunuh ut wunnutchegan8óut Philistiansog, kah ut wunnutchegan8óut wunnaumonuh Ammon.
10.8 K[á]h ne kodtumuk, m8m8sqhéoog kah sunnukuhwhóog wunnaumonuh Israel, nabò shwosuk tahshe kodtumwae, wame wun[u]aumonuh Israel, neg ogkomut Jordane, wutohtuout Ammoritsog, ne Gilead.
10.9 Kah wonk, wunnaumonuh Ammon qushkodteáuh Jord[a]n, ayeuuhkonónat wonk Judah, kah Benjamin, kah ayeuuhkonittue wek Ephraim, newaj Israel onkquomome sunukkuhwhut.
10.10 Kah wunnaumonuh Israel mauunitteauaog Jehóvah, n8waog, kummatchenehenumun, newutche naneeswe nutóhquanumomun num-Manitt8mun, kah wonk n8wowussumomun Baalim.
10.11 Kah Jehovah unnau wunnaumonuh Israel, sunnum$matta kuttomhenn8mwous wutch Egyptiansut, kah wutch Amoritsut, wutch wunnaumonuh Ammon, kah wutch Philistiansut.
10.12 Zidoniansog wonk, kah Amalekitsog, kah Maonitsog, kussunukkuhhuk8opanneg, kah kummauunnittiimwop, kah kuttomwehennumwop wutch wunnutchegan8out.
10.13 Qut onch, kutohquanumimw8, kah k8wowussumomw8 onkatogig manitt8og, newaj matta wonk kuttomhénnomw8.
10.14 Monchek, kah mauunnitteok manitt8og neg pepenauogig, nag pohquohwhunuk8k, ut k8tame[h]punnaongan8out.
10.15 Kah wunnaumonuh Israel unnaog Jehovah, nummatchesemun, unnehinan uttoh an tapeneaman, webe tomohinnean, k8wehquetumauunnumun yeu kesukok,
10.16 Kah nag amaunog penoe Manitt8h wutch nag kenugke, kah w[á]ussumaog Lord, kah ukketeahogkounoh neuantam wutch wutonkquomom8ongash Israel.
10.17 Neit wunnáumonuh Ammon miayéoh, kah tuppuksinwog ut Gilead: kah wunnaumonuh Israel moae moeoh, kah tuppuksinwog Mizpeh.
10.18 Kah Gileade missinninnuog kah Sontimóog hettuog, howan noh negonnae ayeuuhkonont wunnaumonuh Ammon? noh pish upkuhkukk8uh wame wadohkitcheg Gilead.
11.1 KAh Jephtha ukGileadit, noh mo menuhkoshketomp, kah noh mo wunnaumonuh nanwun8dsqauausuenin: kah Gilead wunnaumonieu Jephthah.
11.2 Kah Gilead ummittamwussoh wunnekitteunkquoh wunnaumonuh, kah wunnaumonuh ummittamwussoh kesittuog, kah sohh8kauaog J[a]phthah, kah wuttinouh, matta pish k8tohtoonganuh n8shun wek, newutche ken wunnaumonuh penuwohteasq.
11.3 Neit Jephthah wussemo wutch wemat$ut, kah ayeu ohkit Tob: kah na wuttit miayaneau tahn8 [t]osketompaog en Jephthaut, kah 8weeche sohham8mukquoh.
11.4 Kah n$nih, sepeyeu8uk, wunnaumonuh Ammon, ayeuuhkonau Israeloh.
11.5 Kah n$nih, wunnaumonuh Ammon ayeuuhkonont Israeloh, Gileade Eldersog, moncheog neemskauonat Jephtha wutch ohkit Tob.
11.6 Kah nag unnaog Jephthahoh, peyaush, kah ken numummugquompómun, onk woh nutayeuuhkonómun wunnaumonuh Ammon.
11.7 Kah Jephthah unnau Giliade eldersoh, sunnummatta kussekeneayeumous, kah kussohh8kiyimwop n8sh wekit? kah tohwutch yeuyeu peyaauseog quehquenauánumweog.
11.8 Kah Gileade eldersog unnaog Jephthah, yeu waj wonk qushkeog en kuhhogkat, onk woh k8wéechaimun, kah woh ay[é]uuhkonon wunnaumonuh Ammon, kah woh ken n8puhkuhqun ut wame wadohkitcheg Gilead.
11.9 Kah Jephthah unnau Giliade eldersoh, wonk pas8wéan neekit, ayeukononat wunnaumonuh Ammon, kah Jehovah nah maguk ut anaquabeh, sun pish nen kuppuhkuk?
11.10 Kah Gileade eldérsog unnaog Jephthah, Jehovah wauwaj ut nashauwe kenawun, matta usseog neaunag kukkutt8ongan8oash.
11.11 Kah Jephthah weechauau Gileade eldersoh, missinninnuog 8puhkuhkonáuh, kah ummugquomp, kah Jephthah unn8wau wame ukkutt8ongash ut anaquabit Jehovah ut Mizpeh.
11.12 Kah Jepthah ann8nau ann8naénúh, en ketass8tamut wunnaumonuh Ammon n8wau, toh kittinheh, ne kutayeuuhkonittue peyaausinneat, ayeuutt[t]inneat ut nutohkit?
11.13 Kah ketass8t wunnaumonuh Ammon, namp8hamauau wutann8naénuh Jephthah, Newutche Israel amaunumwog nutohke, n[e]g sohhamwehettit wutch Egypt, wutch Arnon wehque Jabbok kah wehque Jordan: newaj yeuyeu wunohteáe nompenush yeush ohkeash.
11.14 Kah wonk Jephthah ann8nau ann8naénúh en ukketass8tamom wunnaumonuh Ammon.
11.15 Kah wuttinuh, yeu wussin Jephthah, Israel matta ámaunum8 wutohke Moab, asuh wutohke wunnaumonuh Ammon.
11.16 Qut Israel kohkuhquit wutch Egypt, kah panupwushadt touohkomuk, wehque msque kehtahhannit, kah paáhettit Kadesh.
11.17 Neit Israel ann8nau ann8naénuh en Edome ketass8tamut, n8wau, pannupwushadti k8wehquetumoush kutohke, qut Edome ketass8t matta wunn8tauoh, kah netatup ann8team8og en Moabe ketass8tamwut, qut matta wuttapeneam8un, kah Israel appeup Kadesh.
11.18 Neit nag paupaspwusháog touohkomuk, kah wéenuhkomwog Edome ohke, kah Moabe ohke, kah tuppuksinwog ogkomut Arnon, qut matta petutteauwog wussissippoiyeumut Moab: newutche Arnon ne mo wussissippoiyeum Moab.
11.19 Kah Israel ann8nau ann8naénúh en Sihon Ammoritse ketass8t, kah Heshbone ketass8t, kah Israel wuttinuh, pannupwushadtuh k8wehquetumauunumun kutohke, en nutayeuonganit.
11.20 Qut Sihon matta pabuhtanumóou Israeloh, paumwushonat wutohkit, qut Sihon móunau wame ummissinninnumoh, kah tuppuksinwog Jahaz, kah ayeuhkonau Israel.
11.21 Kah Jehovah um-Manitt8moh Israel, mag8 Sihon kah wame ummissinninnumoh en wunnutcheganit Israel, kah nag wuttogkomóuh, neit Israel ohtau wame wutohkeeu Ammoritsog, wadohkitcheg ne ohkeit.
11.22 Kah nag ahtoog wame wussissippoiyeum8 Ammoritsog, wutch Arnon wehque Jabbok, kah wutch touohkomuk wehque Jordan.
11.23 Nemehkuh yeuyeu Jehovah umManitt8moh Israel, ama8hkauáog Ammoritsoh wutch anaquabhettit ummissinninneumoh Israel, kah sun woh kutahtauun?
11.24 Sunnummatta kutahtauoh ne Chemosh kummanitt8m anumungquean ahtauunat? netatup, howanig Lord num-Manitt8mun ama8hkauoncheh wutch anaquabeog, nish nutahtonánonash.
11.25 Kah yeuyeu, sun kutánue wunneet8m Balak wunnaumonuh Zippor Moabe ketass8t, sun n$noh ayeuhkonáus Israeloh? asuh sun woh wutayeuuhkonóussohho?
11.26 Israel wadohkit Heshbon kah wutotanash, kah ut Aroer, kah wutotanash, kah wame keitotanash nish ánumóhtagish Arnon nishwudt pasuk8e kodtumwáe? tohwutch matta amaunumaiéogkus, neit ne ahquompak?
11.27 Newutche matta kummatchenéhenn8h, qut kummatcheneheh áyeuuhkausean, Jehovah noh wussittumwaén wussittich yeu kesukok, nashaue wunnaumonuh Israel, kah wunnaumonuh Ammon.
11.28 Qut uhketass8tamom wunnaumonuh Ammon, matta n8tam8 ukkutt8ongash Jephthah, nish negont8ánutcheh.
11.29 Neit wunnashauanitt8moh Jehovah nuhkuhkauau Jephthah, kah qushkodteau Gilead kah Manasseh, kah qushkadteau Mizpeh ut Gilead, kah wutch Mizpeh ut Gilead qushkodteau en wunnaumonuh Ammon.
11.30 Kah Jephthah qushomáonk quoshomau Jehovah, kah n8wau, wunnamuhkutée mag8an wunnaumonuh Ammon ut nunnutcheganit.
11.31 Neit pish nnih, ne teaguas sohham8m8uk squontamut ut nekit nogskunkqunat wunohteae qushkeon wutch wunnaumonat Ammon, ne pish wunnamuhkut wuttaihe Jehovah, kah pish nummagun chikohtáe mag8onk.
11.32 Neit Jephthah qushkodteau en wunnaumonat Ammon, nag ayeuuhkononat, kah Jehovah nah ummagunuh en wunnutcheganit.
11.33 Kah wuttogkomuh wutch Aroer nó p[e]jeh kuppeyonat Minnith, neehnesinchagkodtash kehtotanash, kah wehqué mukoshquttae weenóminneohtekontu, nashpe mishe paguanittuonk, yeu unneh wunnaumonuh Ammon sohkauónah anaquabhettit wunnaumonuh Israel.
11.34 Neit Jephthah peyau wekit ut Mizpeh, kah kusseh, wuttaunoh sohhamwo[h] wunnogskunkqunat, nashpe timbrelsash, kah pummukkaongash, kah neh mo wunnequttegheonuh; kah matta wonk wunn[a]umonaeu asuh wuttauneu.
11.35 Kah n$nih, nag*, nehnegikom wuthogk8unash, kah n8wau, kittimunk, nuttaunes, kuttiahquonkqheh, kah ken pasuk nag wadtamehetcheg, newutche n8wôshwunum nutt8[m] en Jehovahut, kah matta woh nukqushk8h.
11.36 Kah wuttinuh, n8sh wôshwunnumauas kutt8n Jehovah, unn[e]heh neaunag ne sohham8m8uk wutch kutt8nut, newuche Jehovah ann8tauanshikquean ut kummatwomut, ut wunnaumonat Ammon.
11.37 Kah unnau 8shoh, yeu unnehhenneah: mukk8náe nees8og nepauzaog, onk woh nukkuhkuhquem wadchuash, kah nummauweetam nuppeenompaonk, nen, kah weechogqueaneg.
11.38 Kah noh n8wau, monchish, kah ummoncheaheuh nees8oh nepauzoh, kah weechauau weechogqutcheh, mauwetam uppeenompaonk ut wadchuuhkontu.
11.39 Kah nnih, máhtshahettit nees8og nepauzaog, qushkeu en otanat, noh ánheont neaunag ukquoshaumáonk, ne quoshomont: kah wa[ñ]eh wahheóou wosketompuh: kah ne mo ussuwaonk ut Israelut.
11.40 Wuttaun8oh Israel kogkodtumwae moncheog mauémwanshónat wuttaunoh Jephthah uk-Gileadit, yau kesukquae nishnoh kodtum8.
12.1 KAH wunnaumonuh Ephraim miayeog, kah auóg nanummiyeu, kah unnáog Jephthah, tohwhutch qushkodtéáun ayeuuhkononat wunnaumonuh Ammon, kah matta k8wee[h]komeumun k8wechauununnunónat? nutchikkossumumun kek ut k8hhogkut, nashpe n8tau.
12.2 Kah Jephthah nah wuttinuh, nen kah nummissiñinnúmog nummishe penuánittimun wunnaumonuh Ammon, kah wehkomunóg, matta kuppohquohwhunneumw8 wutch wunnutchegan8wóut.
12.3 Kah naumon mátta kuppohquawusséumw8, nupponomup nuppomantamóonk ut nunnutcheganit, & nukqushkodtéup ayeuhkonônat, wunneechanoh Ammon, kah Jehovah upponépuh ut nunnutcheganit: neit tohwutch kuhkuhqueóg en nuhhogkat yeu kesukok kutáyeuuhkausinnanónut?
12.4 Neit Jephthah miánau wame Gileade wosketompuh, kah ayéuuhkonan Ephraim, newutche nag n8waog, kenaau Gileaditsog wussemoenúog wutch Ephraimut, kenugke Ephraimitsut, kah kenugke Manassitsuh.
12.5 Kah Giliaditsog neemunnumwog Jordane t8shkeongash, negonn8kauáog Ephraimitsoh; kah n$nih, yeug Ephraimitsog pohquohhogit, n8wahettit, qushkodteadti, Giliaddé wosketompaog wuttinóuh, sun ken Ephraimit? n8wadt matta,
12.6 Neit nag wuttinóuh, n8wash Shibboleth, kah noh n8wau Sibboleth, newutche matta wussampwe mussohham8un, néit wunnemunôuh kah wunnushóuh, ahhut qushkódteamuk Jordan, kah na ahquompak Ephraimitsog pénushaog yauunchage neesemuttannunganog kussuog.
12.7 Kah Jephthah wussumau Israeloh nequtta tahshe kodtumwae: neit Jephthah uk-Giliadit nupp8, kah poskinau [û]t Giliade keitotanat.
12.8 K[á]h noh nahohtoeu Ibzam up-Béthlem wussumau Israeloh.
12.9 Kah nishwinchag kussuoh wunnaumonuh, kah nishwinchag kussuoh wuttaunoh neh nanón an moncheáheoncheh, kah néemunau nishwinchag kussuoh wuttauneuh wutch nanón, wutche wunnaumonuh, kah noh wussumap Israeloh nesausuk tahshe kodtumwae.
12.10 Neit Ibzan nupp8, kah posekinau ut Bethlehem.
12.11 Kah noh nahohtoeu Elon wus-Zebulonite wussumau Israeloh, kah wussumau Israeloh piukque kodtumwae.
12.12 Kah Elon wus-Zebulonit nupp8, kah posekinop Ajilon, ut Zebulune ohkit.
12.13 Kah noh nahohtôeu Abdon wunnaumonuh Hillel up-Pirathonit, wussumau Israel.
12.14 Kah noh yauunchagkussuoh wunnaumonuh, kah nishwinchag kussuoh wuneaumonuh, wunnaumonóuh, neg na8mukqutcheg nesausuk tahshinchagkodtoh assemesoh: kah wussumau Israeloh shwosuk tashe kodtumwae.
12.15 Kah Abdon wunnaumonuh Hillel up-Pirathonit nupp8, kah posekinau Pirathon ut wutohkit Ephraim, ut 8w[á]dchum8óut ut wutohkit Amalekitsog.
13.1 KAH wunnaumonuh Israel wonk matcheseog ut anaquábit Jehovah, kah Jehouah ummagunuh ut wunnutchgan8óut Philistiansog, yauunchage kodtumwae.
13.2 Kah na mo Zuraheh wosketómp ut wutteateashiyeuonganit Danitsog, noh ahennomuk Manoah, kah ummittamwussoh mehcheyeuoh, kah matta neecho8oh.
13.3 Kah wut-Angelumoh Jehovah naehtauau mittamwussisoh, kah wuttinuh, kusséh yeuyeu kummehche, kah matta keneechoh, qut pish k8wompequau, kah pish k8naumoni.
13.4 Newutche yeuyeu, kuhkinneasish k8wehquetumosh, kah ahque wuttattash wine, asuh onkup, kah ahque meech nishkeneunkquok
13.5 Newutche kusseh, pish k8wompequau, kah keneecham kenaumon, kah matta chekodtweeóh8 misishininn8 uppuhkukqut, newutche mukki pish wun-Nazarittu8 en Godut, wutch ôontomuk: & noh pish n8che tomheau Israeloh, wutch wunnutcheganit Philistiansog.
13.6 Neit mittamwussis peyau kah wuttinnon wessukeh, n8wau, Manittowomp nuppeyaonuk, kah wuttinnussuonk ogqueneunkquodt wuttinnussuonganit wutangelumoh God; ahche quttiánumweonungqussu, qut matta nummishamungk8 8wesuonk:
13.7 Qut nuttinuk, kusseh pish k8wompequau, káh pish k8naumoni: káh yeuyeu, wuttattam8hkon wine, asuh onkup, asuh meechuhkon nishkenungquok: newutche mukkies pish wun-Nazaritsu8 en Godut wutch ôontomuk, nô pajeh wunnuppinneat.
13.8 Neit Manóah nanompassumau Jehóvah, kah n8wau, woi nut$Jehovanum manittowomp noh ann8nadt wonk peyaónukqutteuh, kah kuhk8tomungqutteuh uttoh pish anheogkut mukkies noh woh nekit.
13.9 Kah God n8tam 8wadtauatonkqussuonk Manoah: kah wutangelumoh God wonk peyaoneau mittamwussisoh, ápenit ohteuhkonit: qut Manoah weesukeh, matta 8weechayeumuk8uh.
13.10 Kah mittamwossis kenupshau & quogqueu, kah wuttinno[n] wessukeh, kah wuttinuh, kusséh wosketomp nunnaehtunk, noh paaaus8p.
13.11 Kah Manoah neepau, kah asuhkauau ummittamwusoh, kah peyaonau wosketompoh, kah wuttinuh, ken wosketomp kon8nop mittamwussis? kah n8wau nen.
13.12 Kah Manoah n8wau, kukkutt8wongash n$naj, uttoh woh nuttinheonán mukkies, kah uttoh woh nuttin wunniyeueheonan?
13.13 Kah wut-Angelumoh Jehovah unau Manoahóh, wame ne anog mittamwóssis kuhkinneasitch.
13.14 Matta woh meech8 ne teag ne wam8uk weenómwussippagwut, asuh wuttattam8kitch wine, asuh onkup, asuh meechukitch ne teag nishkeneunkquok wame neanann8nog, kuhkinneasitch.
13.15 Kah Mannoah unnau wutangelumoh Jehovah k8weehquetumoush yeu naim apsh, nô pajeh quogquoshwunnumauunog goatsemes.
13.16 Kah wut-Angelumoh Jehovah unnau Manoahoh, tohkonogque yeu kutaphin, mattá nummeech8 kuppetukqunneg, kah mag8a[n] ch[i]kohtae sephausuonk, woh kittinnumauau Jehovah, newutche Manoah, matta wahteóou noh mo wut-Angelumoh Jehovah
13.17 Kah Manoah unnau wut-Angelumoh Jehovah, toh kuttissowis, onk kuttinn8waonk nnag, woh kukquehtiánumunumun?
13.18 Kah wut-Angelumoh Jehovah wuttinuh, tohwutch nat8tomwehteaan n8weesuonk, newutche kemeyeu8?
13.19 Neit Manoah neemunau goatsemesoh, nashpe meetsue mag8onk, kah sephausinneau ut qussukquanit en Jehovahut, kah Angel monchanatamwe usseu, Manoah kah ummittamwussoh moneauáhettit.
13.20 Newutche nnih, n8n8uneau koohkukquem8uk kesukquieu wutch Altarut, wut-Angelumoh Jehovah kuhkuhqueu en Altare n8n8náut, kah Manoah kah ummittamwussoh ummonunneaumuneau, kah penushadtamwog wuskesuk88ash en ohkekontu.
13.21 (Qut wut-Angelumoh Jehovah matta wonk naehtauóou Manoahoh, kah ummittamwussoh) neit Manoah wahteau noh wut-Angelumoh Jehovah.
13.22 Kah Manoah unnau ummittamwussoh, pish wunnamuhkut kenupmun, newutche kummahche naómun God.
13.23 Qut ummittamwussoh unnuk, LORD tapeneog kenushikqunnanónut, matta woh attumunum8 chikohtae mag8onk, kah meetsue mag8onk ut kenutcheganunónut, kah matta woh kenahtinukk8un wame yeush, asuh woh matta kuttukk8un yeush yeuónagish yeuahquompak.
13.24 Kah mittamwussis neechau wunnaumonuh, kah wuttissowenuh Sampson, kah mukkies kenuppetu, kah Jehovah 8nanumoh.
13.25 Kah wunnashauongoh Jehovah kutche 8wogkauunuh m8mansh, ut tuppuksinnoonganit Dan, nashaue Zorah kah Eshtaol.
14.1 KAh Sampson w8msu en Timnath, kah naau mittamwossis ut Timnath, wuttaun8oh Philistiansoh.
14.2 Kah kuhkuhqueu, kah wuttinon 8shoh kah ohkasoh, kah n8wau, nunnau mittamwossis ut Timnath wuttaun8oh Philistiansoh, newutche nanashwehtamah n8mittamw[s]sissinneat.
14.3 Neit 8shoh kah ohkasoh wuttukquoh, Sunnummatta mittamwossissin8 kenugke wuttaun8oh kematog, asuh kenugke wame kummissinninnumog? woh k8mittamwossinneat matta quoshqusausegig Philistiansog? Kah Sampson unnau 8shoh, quaquoshwehtamah, newutche noh nuttapeneau.
14.4 Qut 8shoh kah ohkasoh matta wahteau8og ne wutch[a]yeum8 Jehovahut, wunnatinne[a]hamunat teag wutáyeuuhkonónat Philistiansoh: newutche ne ahquompak Philistiansog nanawunáog Israeloh.
14.5 Neit Sampson w8msu, kah 8shoh kah ohkasoh, en Timnath, kah peyaog Timnahe weenominneohtekonehtu, kah kusseh wuske qunnónou nehnehtamoe wunnogskonkquoh.
14.6 Kah wunnashauanitt8moh Jehovah misheh nuhkuhkunk, kah wuss8kshanuh onatuh s8kshanont goatsemesoh, kah wanne teag ohtano wunnutcheganit: qut matta wuttinnóun 8shoh asuh ohkasoh uttoh asit.
14.7 Kah w8msu, kah keket8hkauau mittamwossissoh, kah Sampson wunne tapheau.
14.8 Kah ompetak qushkeu wunnemunónat, kah pahchau kuhkinneauónat wuhhogkuh qunnónou, kah kusseh, swarme beesog kah hony ohtaash wuhhogkat qunnonau.
14.9 Kah neemunum ut wunnutcheganit, kah nouwadchipp8, kah peyau 8shut kah ohkasut, kah nah wuttnnumauon, kah nag meetsuog: qut matta wuttinuh, kodtunum hony wutch wuhhogkut qunnonou.
14.10 Neit 8shoh w8msu en mittamwossisut, kah Sampson na mishadtupp8, newutche ne aséhettit wuskenuog.
14.11 Kah nnih, nauáhettit, pas8aog shwinchagkodtoh 8weechógqutcheh 8wetomukqunat.
14.12 Kah Sampson nah wuttinuh, kuttinnonnumw8 nupwoáonk, woh missohhamiéóg, wutuhshit nesausuk tahshikquinogkodtut, kah miskomóg, neit pish kittinnumauunumw8 shwinchagkodtash shirtsash, kah shwinchage tahshe chippe hogk8unash:
14.13 Qut matta missohhamaiéog, neit pish kuttinnumaiimw8 shwinchagkodtash shirtsash, kah shwinchage chippe hogk8unash. Kah nag wuttinóuh, missohhash kenupwoáonk, onk woh n8tamunan.
14.14 Kah nah wuttinu, wutch meetsuénuut sohham8m8 meetsuonk, kah wutch menuhkesuit 8m88 weekok. Kah wunn8nunnumuneau missohhamunat nupwoáonk nashikquinogkok.
14.15 Kah nnih, nesausuk adtahshikquinogkok, unnaog Sampson ummittamwussoh, wunnompeum kahsuk, onk woh nummiṣhamungqun nupwoaonk, ishkont kutchikkoswunnumun, ken, kah k8sh week nashpe n8tau, sun k8wehkomimun, neemunumunat ne ohtauog? sun matta ne unnano?
14.16 Kah Sampson ummittamwussoh mauoh ut anaquabit, kah n8wau, webe kussekineah, kah matta k8womoausúh, kussip nupwoaonk wunneechan8oh nummissinninneumog, kah matta kutuss8un. Kah wuttinuh, kusseh asquam nuttinnóun n8sh asuh nokas, kah sun woh kuttinnunnun?
14.17 Kah mau ut anaquabit nesausuk tahshikquinne, nisohke mishadtupumuk, kah nnih, nesausuk adtahshikquinogkok. wuttinnon, newutche menuhke wunnanompassumukquoh, kah wuttinnon nupwoáonk wunneechan8uh ummissinninneumoh.
14.18 Kah wosketompaog ne otanat wuttinó[u]h nesausuk adtahshikquinogkok ash waaongkup, teaguas anue wekog onk ne hony, kah teaguas anue manuhkag onk qunnonou? Kah nah wuttinuh, matta anaskhamwaheog nashpe nut-heiferum, matta woh kummishkom8mw8 nunnupwoaonk.
14.19 Kah wunnashauanitt8moh Jehovah nuhkuhkunk, kah au Ashkelon, kah nushau shwinchagkodtoh 8wosketompomoh, kah neemunum wuthogk8unash, kah wuttinnumauoh ôhós8e hogk8unash, neh maṣhamunutcheh nupwoaonk, kah ummusquanatam8onk nashqunau, kah kuhkuhqueu en 8shoh weekit.
14.20 Qut ummittamwussoh Sampson magun en weetomukqutcheh, neh ánheoncheh onatuh weetompuh.
15.1 Qut n$nih, ompetasik, ahquompak adt kepenumuk whetash, Sampson natauwaheau ummittamwussoh, nashpe góatsemes, kah n8w[à]u, pish nuppetukau nummittamwus, en chamberut, qut 8shoh mátta unnanumuk8h petutteash.
15.2 Kah 8shoh n8wau, wunnamuhkut nuttenantamup kuppapequanne sekeneau, newajeh mag8ómp en noh weetomomp: sunnummatta peississinitcheh weesumussoh anue wunnekeoh onk nagum, noh neemun k8wehquetumoush noh nompe.
15.3 Kah Sampson n8wau papaume nagóh, yeuyeu pish nutanue nonchem8wonit onk neg Philistiansog, tohkônogque numatcheneheahóont.
15.4 Kah Sampson monchu, kah tohqunau shwepasuk88og wonkqsissog, kah neemunum n8tae pohquttaash, kah 8wáadton8wopanuh, kah ponam n8tae pohqut nashauwe neese wussukqunnàt.
15.5 Kah chogussuk pohquetaash,wutaheuh néepattae weatchiminnaout Philistiansog, kah naneese chikossumwog stockse wheatash, kah nepattagish weatchimunneash, kah wonk wenomiñeohkekonash kah Olivesash.
15.6 Neit Philistiansog n8waog, howan yeu wutussén? kah namp8hamwog, Sampson wasenemukqutche wut-Timnite, newutche amaunumauuh ummittamwussoh, kah magun en wetomukqutcheh, kah Philistiansóg kuhkuhqueog, kah wutchikoswouh, kah 8sh8oh nashpe n8tau.
15.7 Kah Sampson nah wuttinuh, tohkonogque yeu kutusseineau, qut onch kutann8tauunnumw8, kah neit pish nutchequn[a]p.
15.8 Kah nah wuttogkomuk ut wobpeit, kah wehquant mishe paguanittuonk, kah w8msu, kah wutohtu woskeche qussukquanit Etam.
15.9 Neit Philistiansog kuhkuhqueog, kah tuppuksinwog ut Judah, sepakeog ut Lehi.
15.10 Kah Judae wosketomp[á]og n8waog tohwutch kuhkuhquéauseog ayeuuhkone? kah nag namp8hamwog, togkuppinnonat Sampson n8che peyomun, nuttinheonanonut neanhikqueog:
15.11 Neit nishwe muttannonganog kussuog Judae wosketompaog áuog woskeche qussukquanit Etam, kah unnaog Sampsonoh, sunnummatta k8wahteoou Philistiansog kenanauwunukqunnonog? teaguas yeu ánheog? káh nah wuttin[u]h, neanhikqueh, ne nuttinheoneau.
15.12 Kah nag wuttinouh, n8w8msimun k8wewepappinunnanonut, woh kupponununnanonut wunnutchegan8out Philistiansog, kah Sampson nah wuttinuh, chadchekeimegk matta kenusheinnaoont kenaau.
15.13 Káh nah ukken8nuh, wuttinouh matta, qut kuttahtogkupununumun, kah pish kupponumun ut wunnutchegan8wout, qut wunnamuhkut matta kenushinn8mun, kah wutohtogkupinouh nashpe neesinash wuske pemuneatash, kah ukkuhk8unouh wutch qussukquanit.
15.14 Kah paont Lehi, Philistiansog wutayéuuhkónittue sáshquonouh, kah wún-Nashauanitt8moh Jehovah ummenuhke peyaaunukquoh, kah pemuneahtonash nish ohtagish upputténit 8natuhh88ash hashabpit ne chogósitcheg ut n8taut, kah 8weehwepappiss8unash ompem8ash wutch wunnutcheganit.
15.15 Kah namehteo wuske wuttompeuk asse, káh Summagunum wunnutcheg, kah wunnemunumun, kah nag wunnashpe nushon nequt muttannongane kussoh wósketómpuh.
15.16 Kah Sampson n8wau nashpe wuttompeuk asse, nanomwonkquaou nanomunkquaash n[à]shpe wuttombeuk asse nunnush nequt muttannunganog kussuog wosketompaog.
15.17 Kah n$nih, mahche keket8hkont pogketom wuttompeuk wutch wunnutcheganit, Káh né ayeuonk wuttissówetamun Ramath$Lehi
15.18 Kah ahche kohket8n, kah wehquetumauau Jehovah, kah n8wau, yeu mishe pohquohwhunnittuonk kummagun en wunnutcheganit kittinneum, kah yeuyeu mos nunnup wutch kuhkutt8n8onk & pish nuppenushsham ut wunnutcheganit matquoshqusóseg.
15.19 Qut God pasehtham adt puhpuhtag wutombpeuk, kah nawutch sohwéemo nippe, kah wadtattog wunnasháuonguh wonk peyaonuk, & wonk menuhkesu, newajeh ne hettog enhakkor ne ut Lehi, yeu pajeh kesukok.
15.20 Káh noh wussumau Israeloh, nanawunahettit Philistiansog nesinehchage kodtumwae.
16.1 NEit Sampson au Gaza, kah na wuttit nauon nanwun8dsquaausuénu, kah uppetutteaonuh.
16.2 Kah unnoneau Gazitsog, n8wau Sampson peyau kah nag weenuhkomwog, káh wutaskwhunouh, wampanne, ut otanae squontamut, kah chequnappuog wampanne, n8waog, mohtompog adchuwompóg, pish kewushoun.
16.3 Kah Sampson koweu pajeh nôeutipukkôk kah omohku noetipukodaeu, kah neemunum otanae squontame kuppuhh8unash, kah neesinash pogkómunkquongash, káh nish ukkenumunash, kah bar wonk, kah upponamunash wuttukit, kah wuttuss[ò]wuttinash kodtuhkoag wádchuut, ne anaquohtag Hebron.
16.4 Kah n$nih, ompetak, womonau mittamwossissoh, ut Soreke 8nouhkoiyeuut, noh ahenit Dalilah.
16.5 Kah Philistianse sontimoog peyaonouh kah wuttinouh, wunnompeum, kah naish uttoh ohtag ummishe menuhkesuonk, kah uttoh woh ane sohkauogkut, onk woh n8weehweepappinou[n] onkapunnanonat, kah kittinnumauunnumun nish$nohp asuk neenawun nabo néqutte pasuk8uneai Silver.
16.6 Kah Dalila unnau Sampsonoh usséh, k8wehquetumoush uttoh ohtag kummishe menuhkesuonk, kah uttoh woh kuttit wehwepappissin, kutonkapunnanitteonat.
16.7 Kah Sampson nah wuttinuh, tohtogkuppishettit nesausuk tahshinash askunkquame hashabpagunausue mehtugk8mesash, nish matta nanunohtanogish, neit pish nunn8chemwes, kâh pish nutonatuhh8 onkatuk woskeotmp.
16.8 Neit Philistianse sontimoog paudtauouh nesausuk tahshinash ashkunkquane hashabpagunausue mehtugk8mesash, nish matta nanunohtan8gish, kah nish wutáhtoguppinonash.
16.9 Kah na mo wosketompaog askuhwheteâog weeche nagum ut Chamberut: kah neh wuttinuh Philistiansog kénuhkukunk Sampson, & wussóhqshanuk hashabpaguñe mehtugk8mesash, onatuh hashabpe tuttuppun masukungqut n8tau, neit ummenuhkesuonk matta wahteauouun.
16.10 Kah Dalilah unnau Sampsonoh, kusseh kuttôontokkosseh, kah kutusseh pann8waongash, yeuyeu missohhamah k8wehquetumoush, uttoh woh adt tohtogkuppininumuk.
16.11 Kah wuttinuh, tohtogkuhpissumuk wuske pemuñeohtonash nish asq áuwohteamukish, neit pish nunn8chumwes kah pish onatuh onkatuk wosketomp.
16.12 Newutche Dalilah nemunum wuske pemunneohtonash kah nish wunnashpe tohtogkuppinonash, kah wuttinuh, Philistiansog kukque[n]tunk sampson (kah na mo askuhwheteaog, appuog chamberut) kah nish wussohkukkomunash onatuh tuttuppunoo[u]t.
16.13 Kah Dalilah unnau Sampsonoh yeu kuppajeh oóntogkussun, kah kutusseh pann8waongash, missohhamah uttoh woh adt tohtogkuppissean, kah wuttinuh, monakenehteaan nesausuk tahshit chippai nummeesunk.
16.14 Kah ummenuhkehteaun nashpe pinash, kah wuttinuh, Philistiansog kenuhkukunk Sampson kah t8kshau wutch ukkouenat, kah monchu nashpe l8me beamoh, kah mónak.
16.15 Kah noh wuttinuh, uttoh woh kuttinhenin k8womonsh, kuttah matta weetomuk8on kuttoontohkaneh nishwudt, kah matta kummishhamiyeuh uttoh ohtag kummishe menuhkesuonk.
16.16 Kah n$nih asekesukokish chetimont nashpe ukkutt8wongash, kah manuhke wehquetumauont, neit ukketeahogkounoh wuttámantamwoh en nuppunat.
16.17 Neit wuttinuh wame nish wutahhut, kah wuttinuh, asquam numm8swuttéoh ut nuppuhkukqut, newutche nen Nazarit en Godut wutch n8kas wutoóntomukqut: m8simuk, neit nummenuhkesuonk nutamaehtunk, kah pish n8chumwes, kah pish nutogqueneunkqus howae wosketompaut.
16.18 Kah Dalilah nag* wuttinnon nish wame ut wuttahhut, ann8hteam8 wehkomonat Philistianse sontimoog, n8wau kuhkuhquegk pasukqut, newutche nunnahtinuk nish wame ut wuttahhut, neit Philistianse sontimoog, uppeyaonouh, kah paudtóog teaguas ut wunnutchegan8out.
16.19 Kah ukkouweaheuh ukkuttukqut, kah wehkomau wosketompoh, kah umm8sumwaheuh nesausuk tahshe chippai ummeesunk, kah wunn8che onkapunnanuh, kah ummenuhkesuonk amaehtunk.
16.20 Kah n8wau Philistiansog kenuhkukunk Sampson, kah t8hku wutch ukkouenat kah n8wau, pish nussohham onatuh negonne, kah nuttuttauwohteam nuhhog, kah matta unnant[à]m8 Jehovah wutamaehtauonat.
16.21 Qut Philistiansog wunneemunouh, kah kódtunnumwog wuskesukqutash, kah 8womsuunouh Gaza, kah wuttahtagkuppinouh wompuhshagque fettersash, kah togguhwhosu ut ahhut kuppishagkinittimuk.
16.22 Qut ummeesunk ut uppuhkukqut wonk n8che nekin mahche m8swut.
16.23 Neit Philistianse sontimoog miyaeog sephausinneat missi sephausuonk en Dagon ummanitt8mouh, kâh muskouanatamunat, newutche n8waog, ummanitt8mun mag8 Sampsonoh nummatwomunonoh, en nunnutchegan[u]onnut.
16.24 Kah missinninnuog nauahettit, waussumaog ummanitt8m8uh, newutche n8waog, nummanitt8mun mag8 nummatwomunonoh én nunnutcheganonut, kah noh paguatunk nutohkin, nóh m8chekinneanukqueog.
16.25 Kah n$nih, wuttahh8oash wekontam8m8uk, n8waog, wehkomok Sampson, onk woh ayim pompuonk, kah wehkomáog Sampsonoh wutch koppishagkinnittuonganit, kah wutayimauoh pompuónk, káh upponuh ut nashaue nepattunkquonkanit.
16.26 Káh Sampson unnau wuskeneuh neh anunukqutcheh ut wunnutcheganit, mussinnumutti pogkómukquonkash, ne wetu quenohtag, onk woh nutompattissunununk.
16.27 Kah wetu mo wunumwapeneau wosketompaog kah mittamwossissog, kah wame Philistianse sontimoog na appuog, kah ut woskeche kommukqut, papaume nishwudt muttannonganog kussuog wosketompaog kah mittamwussissog, neg mononneauoncheg Sampson pompit.
16.28 Kah Sampson peantamanau Lord, kah n8wau, woi Jehovah Manit, mehquantash, k8wehquetumoush, káh manehkheh k8wehquetumoush, webe, majish pasukqut, woi God, onk woh pasukqut nutann8tau Philistiansog, wutche neesinash nuskesukquash.
16.29 Kah Sampson menuhkinau nees8oh nôe pogkomunkquonkuh, neh quenohtag wetu kah neh kohkuhquohtag, pasuk wuttinohkôunit, kah onkatog ummenadcheanit.
16.30 Kah Sampson n8wau, weeche nupp8monti Philistiansog, kah ménuhke wutchippu, kah wetu penusháoneau sontimoh, kah wame missinninn[ú]h neg noh apitcheg: neit neg napukeg neh nashoncheh ut wunnupp8onganit, monaoh onk neh nashompoh pomontog.
16.31 Neit wematuh kah wame wek 8shoh w8mussuog, kah wunnemunóuh, kah ukkuhkuk8unóuh, kah upposekinóuh nashaue Zorah kah Eshtaol, ahhut posekinuttimuk 8shoh Manoahoh, kah wussumau Israeloh nesinchage kodtumwae.
17.1 KAH na mo wadchue Ephraime wosketomp, mo ussowenau Micah.
17.2 Kah unnau ohkasoh, nabo nequtte pasuk8uneái silver, ne neemunnumauunumuk, nish papaume mattanummuwáop, kah k8weogquttumunapash wonk ut nehtauogkut, kusseh, silver n8wadchanum, nemunumunáp, kah ohkasoh n8wau, wunnanumukqush Jehovah nunnaumon.
17.3 Kah nompenuk nabo nequtte pasuk8unneái silver en ohkasut, ohkasoh n8wau, mamusse nummagunap ne silver en Lordut, wutch nunnutcheganit, wutche nunnaumon ayeuónat nunneukontunkane manit, kah sabasohsue[u] nunneukontunk, newajeh yeuyeu aninnumauun.
17.4 Qut onch wunnompenumauonash teaguash ohkasoh, kah ohkasoh nemunnumwoh neese pasuk88ash silvere sheklesash, kah wuttinnumauonash noh sabásuk, noh ayeuont nunneukontunk, kah sabasohsumwe nunneukontunk, kah neg appuog wekit Micah
17.5 Kah noh wosketomp Micah, 8wetu wutch manitt8og, kah ayim Ephod, kah Teraphim, kah wunneetupanatamwaheau pasuk8 wunnaumonuh, neh wussepháusuénuwaheuh.
17.6 Yeush kesukodtash wanne ketass8tamun8h ut Israel, qut nish$noh wosketomp ussu nean wunnegik ut nehenwonche wuskesukqut.
17.7 Kah na mo wuskenin wutch Bethlehem-Judah, wutch wutteateashiyeuonganit Judah, noh wul-LEvite, kah na wuttaiin.
17.8 Kah wosketomp monchu wutch keitotanat wutch Bethlem$Judah, wutáyinneat uttoh woh námtunk: kah peyau wadchuut Ephraim wekit Micah, nean pomushadt.
17.9 Kah Micah wuttinuh, uttoh k8mun, kah wuttinuh, nen wul-Levite wutch Bethlehem$Judah, kah nummonchem ayinneat uttoh woh adt namehteau.
17.10 Kah Micah wuttinuh, weetomeh, kah wut8shish nuhhog, kah sephausuáen, kah kittinnumaush piogqunneae silver kodtumwae, kah nequ[t] hogk8unogkodtash, & kummeetsuonk, neit Levit petutteau.
17.11 Kah Levit tapeneam weetomonat, kah wusken onatuh pasuk8 wunnaumonuh.
17.12 Kah Micah wunneetupanatamwaheau Levitoh, & wusken 8sephausueneumuneuh, kah appu wekit Micah.
17.13 Newajeh Micah n8wadt, yeuyeu nowahteoh Jehovah mo n8nenéhik, newutche Levit n8sephausueneum.
18.1 YEush ut kesukodtash matta ketass8tamwunn8 ut Israel, kah yeush ut kesukodtash, Danitse chippan8onk, natinnehamwog ohtoonk ayinneat: newutche pajeh ne kesukok wame wutahtoongan8 asquam ohtauwáheoneau ut kenugke wutchippan8onganit Israel.
18.2 Kah wunnaumonuh Dan, ann8naog nawhutch wutteateashiyeuonganu, napanna tahsuog wosketompaog, wutch wussissippoiyeum8óut, menuhkesuenuog, wutch Zorah kah Eshtaol, natauwohtinat ohke, kah natinneakontamunat, kah nah wuttinóuh, natinneahkontam8k ohke, neg paáhettit wadchuut Ephraim wekit Micah, ne kouéneau.
18.3 Paahettit kishke wekit Micah, wahte[à]uog wuttinnont8waonk wusken wul-Levit, kah ne uppetukoneau, kah wuttinóuh, howan yeu kuppas8qun? kah toh kutussem yeuut ayeuonganit? kah teaguas kutuhto yeuut?
18.4 Kah nah wuttinuh, yeu, kah yeu Micah nuttinhikqun, nutonkquatunk, kah nen wussephausuéneumoh.
18.5 Kah wuttinóuh, nat8tomau God k8wehquetumaunnumun, onk woh n8wahteomun uttoh aóog, woh wunniyeum8.
18.6 Kah sephausuen wuttinuh, wunohteaé monchek, anaquabit Lord ne kummay8 ne aôôg.
18.7 Neit napanna tahsuog wosketompaog moncheog, kah peyauog Laish, kah nauáog missinninnúh ne[h] nô apinitcheh, neg nanwe ne wutohkitcheg, neanihettit Zidoniansog, manunniyeuog, kah nanauwayeúog, kah na matta nanaánuwaénuun8 ut ne ohkit, neg woh nah akodcheheoncheg ut nish$noh teag, kah nô8sukauwaog Zidoniansoh, kah wanne wuttamánattam8og howae wosketompoh.
18.8 Kah peyaonáog wematt8uh en Zorah, kah Eshtaol, kah weematt8uh unnukquog, toh kussimw8?
18.9 Kah n8waog neepok, onk woh kutayeuuhkonittue kuhkuhquehtauóunónog, newutche naumunan ohke kah kusseh, ahche wunnegen, kah chequnapimw8? ahque segenam8k monchenat, petukonat, ahtauunat ohke.
18.10 Moncheóg, pish kuppeyaóunómw8 nanauwiyeue missinninnuog, kah en mishegske ohkeit: newutche God ummagun en kenutchegan8óut, ayeuonk, ne matta adt qunauwohhik8muk teag, ne ohtag ohkeit.
18.11 Kah na 8muneau, wutch Danitse wutteateashiyeuongan8, wutch Zorah & wutch Eshtaol, nequtta tahshe pasuk88og wosketompaog, kesauwamecheg wutch ayeuwuttuonk.
18.12 Kah kuhkuhqueog kah tuppuksinwog ut Kirjath-jearim ut Judah: new[a]jeh ne hettamóhettit ayeuonk Mahaneh-dan, pajeh yeu kesukok, kusse ne ohteau wuttat Kirjath-jearim.
18.13 Kah na wutch paumushoneau ut Ephraime wadchuut, kah peyaog wekit Micah.
18.14 Neit n[a]g napanna tahsuog wosketompaog natauwohtunkuppanneg ohke Laish, namp8hamwog, kah unnáog wemat8oh, sun k8wahteomw8, yeush ut wetuomut wutappin Ephod, & Teraphim, kah nunneukontunk sabasumwe nunneukontunk? newutche natwontam8k uttoh woh usseog.
18.15 Kah nawuttin quinnuppeneau, kah peyaog wekit wusken wul-Levit, en wekit Micah, kah 8wonkumóuh.
18.16 Kah nequtta tahshe pasuk88g kesauwamecheg wosketompaog, neh wutch wunnaumonuh Dan; nag nepoog ahhut petutteamuk squontamut.
18.17 Ka[k] napanna tahsuog wosketompaog, neg monchepanneg natinneahkontamunat ohke, kuhkuhqueog, kah na peyaog, kah nemunáog nunneukontunkoh kah Ephod, kah Teraphim, kah sabasohsue nunneukontunk, kah sephausuen neepau ahhut petutteamuk squontámut, weeche nequtta tahshe pasuk88oh kenauwamenutcheh wosketompoh.
18.18 Kah yeug petutteaog wekit Micah, kah neemskauáog nunneukontunkoh, Ephod, kah Teraphim, kah sabasohsue nunneukontunk, neit sephausuen nah wuttinuh, toh kutussemw8?
18.19 Kah nag wuttinóuh, netohshuash, ponsh kenutcheg kutt8nut, kah weechaiinnean, kah ken wut8shitteoh kah sephausuenin: sun an wunnegik kussephausuenúuneat ut pasuk wosketomp wekit, asuh sephausuenúean, ut chippanoonganit kah wutteateashiyeuo[g]anit ut Israel.
18.20 Kah sephausuen wuttah wetkontam8m8, kah nemunau ephodoh, kah teraphimoh, kah nunneukontunk, kah paumushau nashaue missinninnutu.
18.21 Neit qushkeog, kah moncheog, kah ponaog mukkiesoh, kah neetasuoh, kah nish kó[n]umóhetticheh ut anaqu[ô]sháhettit.
18.22 Kah nô8sukomohettit wek Micah, wosketompaog neg apitcheg wekuóut kishke Micah wekit, miayéog, kah mattanáog wunnaumonuh Dan.
18.23 Kah mauunitteauáog wunnaumonuh Dan, kah nag quinnuppenumwog wuskesuk8óash, kah unnaog Micahoh, toh kutushpunam, ne kutteáshishónat?
18.24 Kah n8wau, kutamanomw8 nummanitt8mog neg kezheogig, kah sephausuénin, kah kummonchemw8: kah teaguas wonk nutohto? kah teaguas yeu asséóg, toh kutushpunam?
18.25 Kah wunnaumonuh Dan wuttinóuh, ahque k8wadtauatunkqussuonk n8tamunaj ut kenugke nenawun, ishkont musquanittamwenúog kúkquentunk, kah woh k8wanteoh kuppomantamóonk, kah uppomantam8ongan8 neg kekit.
18.26 Kah wunnaûmonuh Dan moncheoh, kah Micah nag* wutánúe menúhkesumukquoh, quinuppu kah qushkeu, en wekit.
18.27 Kah neemunnumwog nish Micah kezteunkupash, kah sephausuénúh neh wadchanumpoh, kah peyaog Laish, en missinninnúut manunapinutcheh kah nanwiinitcheh, kah wuttogkomóuh en kenag togkodteg, kah chikohsumwog otan nashpe n8tau.
18.28 Wanne na pohquohwussuaenin, newutche nôadt wutch Zidon, kah matta wuttamanatam8onganêog howae wetompuh, kah ne mo ohteau ut 8nóúhkoiyeúut ne kishke Beth-rehob, kah nag ayimwog keitotan, kah na wutáiinneau.
18.29 Kah ussowetamwog otan Dan, ne as8wesinit Danoh 8sh8oh, noh neeteup ut Israelut, qut otan negonne ussowetamun Laish.
18.30 K[a]h wunnaumonuh Dan wunnasháog nunneukontunkoh, kah Jonathan wunnaumonuh Gershom, wunnaumonuh Manasseh, nagum kah wunnaúmonúh sephausúenúog ut wutchippan8onganit Dan, nô pajeh ummissinnaeuwinneat ohke.
18.31 Kah wunohtoog wuttinninneukontunkoh Micah, ne kesheoncheh, wame ne ahquompak God wek ahtop ut Shiloh.
19.1 KAh n$nih, yeush ut kesukodtash matta kohtass8tam8un8g ut Israel, na mo howae Levit, áppeup kishke wadchuut Ephraim, noh wunnemunoh 8wishquinneunk wutch Bethlem$Judah.
19.2 Kah 8wishquin nanwun8dsquaausuoh, kha wunnukkonukquoh, kah au 8shoh wekit ut Bethlehem$Judah, kah na mo wutappin yauoh nepauzsoh.
19.3 Kah wessukeh neepauoh, kah wunn8sukauoh, 8womoausue ken8nonat, kah wonk uppas8wonat, wuttinneumoh weechog, kah nesuog assesog, kah noh uppas8oh 8shoh wekit kah 8shoh ushquoh nauont, weekontam wunnogskauoh.
19.4 Kah appinnuongqutcheh, ushquoh 8shoh, weetomun, kah 8weetomukquoh nishikquinne, kah nag meetsuog kah wuttattamwog, kah na koueneau.
19.5 Kah n$nih, yau quinogkok omohkehettit nompoaeu, neepáu m[ó]nchenat, kah ushquoh 8shoh unnau waseenumukqutcheh, neemounuhkau kuttah nashpe kodchuhkoi petukqunneg, kah ompetak monchek.
19.6 Kah nummattappuog, kah nag meetsuóg kah wuttattamwog, nag naneeswe? newutche ushquoh 8shoh unnop wosketompuh, tapeneash k8wéquetumoush, kah yeu apsh wampanne, kah kuttah wekontaj.
19.7 Kah wosketomp nepaut monchenat, wasenumoncheh kinnumuk: newaj na kóuit wonk.
19.8 Kah nómpoaeu omohku napanna audtahshikquinogkok monchenat, kah ushquoh 8shoh n8wau, neemounuhkau kuttah k8wehquetumoush kah nag na wutapineau no pajeh m[á]hche puhshaquaut, kah nag naneeswe meetsuog.
19.9 Kah wosketomp neepauit monchenat, nagum káh 8shkoppeumoh, kah wuttinneumoh, wasenumonche ushquoh 8shoh, wuttinuh, kusse yeuyeu kesukod aum8 wunnonk88ut, k8wehquetumoush yeu app[e]k wompanne, kusseh, kesukod nahen mohtsheau yeu kouish, onk woh kuttah wekontam8m8, kah nompuhkeg nompoae monchek, onk woh na kuppeyaumo kekuout.
19.10 Qût wosketomp matta wekontam8 ne kouenat ne nohkog, kah nee[e]pau kah monchu kah piuhsuke peyaog Jebus, (ne Jerusalem) kah weeche nagum neesuog assesog apappuuneheaog, kah wónk 8skappeumoh weechog.
19.11 Kah paahettit kishke Jebus, kesukod[-] mahtsheau, k[á]h wuttinneumun unnau sontimomoh, peyaush k8wehquetumoush, peyutteadtuh yeu Jebusitse keitotanat kah na kouehtuh.
19.12 Kah wussontimomuh un[a]k, mattá nukquinnuppeumun petukonat penowe otanat, ne matta wadchiin8g wunnaumonat Israel, pish nukqushkodteamun en Gibeah.
19.13 Kah unnau wuttinneumoh peyaush, pas8sukomuttuh pasuk yeush ayeuongash, ne kouenat wamp[á]nne, ut Gibeah asuh ut Rámah.
19.14 Kah paumushaog kah moncheog, kah wayau paahettit kishke Gibéah, ne wadchiik Benjam[i]nit.
19.15 Kah quinnuppeog na petukonit, kah kouenat ut Gibeah: kah petutteadt, appu keitotanae toumaogqut: newutche wanne howan uppethuwunuh wekit ne kouenat.
19.16 Kah kusseh, na 8mun kechi[ṡ] ompanakausu wutch ohteakonit wanonk88k (n[o]h wonk wutchaiyeup wadchuut Ephraim, kah wunnón8sau[si]n ut Gibeah, qut wosketompaog ne ayeuonganit Benjamitsog)
19.17 Kah ashpadtauwompit naau pomushaenu ut 8tanae toumaogquehtu, kah kechis n8wau tohnoh kuttam? kah tohnoh k8m?
19.18 Kah wuttinuh, n8mun Bethlehem$Judah, en nogque kishke Ephraime wadchuut, na n8chiin: kah nutomp Bethlehem$Judah, qut yeuyeu nuttom wekit Jehovah, kah wanne howan nutattumunuk8 en wekit.
19.19 Qut onch nutohtomun sékippoghegash kah weatchimineash wutch nutassesumunonog kah n8petukqunnunkanimun kah wine, wutche nen, kah mittumwóssisse kittinneum, kah wutch wusken, neg weechogqutcheh kittinneum, matta teag nukquenauwahik8mun.
19.20 Kah kechi[ṡ] n8wau, wunnohteash, qut wame ne quenauwehigquean ohtauutti, webé ahque appek tou8maogquehtu.
19.21 Neit uppas8oh wekit, kah assamau weatchimineash assesoh kah kutchissittoog wusseetoash, kah meetsuog kah wuttattamwog.
19.22 K[á]h wehkont[a]mwhettit, kusseh, otanae wosketompaog nawhutch wunnaumonuh Belial, quinnuppekomwog wetu, kah mishe chuhchunkquttahhamwog squont, kah ken8naog neh waekinitche, kehchi[ṡ], n8waog sohh8wus wosketomp, noh petutteadt kekit, onk woh n8waheoon.
19.23 Kah wosketomp noh ne w[a]ekitog, na wuttin sohwhen, kah wuttinuh, matchaog neematog, m[á]tchaog, k8wehquetumauunumw8 ahque nene matchesek, noh mahche petutteadt neekit, yeu as8tuonk ussehteogk.
19.24 Kusseh nuttaun kah nunksquau, kah 8shkoppeumoh, neg woh nussohh8wunóog yeuyeu, kah hohpaheuk, kah nag unneheuk utt[ó]h an wunnegik ut kuhhogkaoout, qut yeuhog wosketomp ahque ne in nishkeneheuk.
19.25 Qut wosketompaog matta wunn8tauouh, neit wosketomp neemunau 8skoppeumoh kah nah wussohh8wuttauonuh, kah nag 8wáheouh, kah ummatcheneheouh wampanne, nô pajeh mohtompanit: kah adchuwompog, wuttenanumouh monchish.
19.26 Neit mittamwossis peyau ahchuwompag, kah penushau ut wetuome squontamut né apinit wussontimom, nô pajeh wequaiyeuut.
19.27 Kah wussontimom nompoaeu nepooh, kah woshinnum wetuome ushquont, kah sohham monchenat: kah kusseh mittamwossis 8skoppeumoh, penushauh ut wetuome squontamut, kah wunnutchegash ut pametshik sqontamut.
19.28 Kah wuttinuh, omkish, kah monchetuh qut matta wunnamp8hamau, neit wosketomp ukquenashuh assut, kah wosketomp neepau, kah au wutayeuónganit.
19.29 Kah paont wekit, nemunum chohquog kah neemunum 8skoppeumoh, kah wutchadchapsóh, nashpe wuskonash, nabo wunneesinneâsinneat, kah wunnegonchhuonuh, en wame wussissepoiyeumut Israel.
19.30 Kah n$nih, wame neg nagig n8waog, matta ne mo nano, asuh naum8un, wutch kesukodtut wunnaumonuh Israel waj sohhamwehettit Egypt, pajeh yeu kesukok: natwontam8k, weogquttum8k, kah keket8hkunk.
20.1 NEit wame wunnaumonuh Israel sohhamwoh kah mukkineonk miyaem8 onatuh pasuk wosketomp, wutch Dan wehque Beersheba, weeche Gileade ohke, en Jehovah$ut, ut Mizpeh.
20.2 Kah kethtauaog ut wame missinninnutu, wame Israelle chippan8ongash neepaeheaog wahhogkauh, ut ummoeongan8out ummissinninneumoh God, yauut pasuk8e muttannunkanog kussuog ohkeushacheg, neg kodtinukeg togkodteg.
20.3 (Kah wunnaumonuh Benjamin n8tamwog wunnaumonuh Israel kuhkuhqueog en Mizpeh) neit wunnaumonuh Israel n8waog, ussinan, uttoh yeu in n$nih yeu matcheseonk?
20.4 Kah noh Levite, wessukeh mittamwossis noh nashomuk, namp8ham kah n8wau, nuppetutteomp Gibeah, ne wadchiyeum8uk Benjamin, nen káh n8skoppeum kouenut.
20.5 Kah Gibeahe wosketompaog nutayeuuhkonittue waabehtunkquog, kah weenuhkomwog weetu nukonaeu, kah nukkonushikquog, hohpaheaog n8skoppeumoh newaj nuppuk.
20.6 Kah nunneemunomp n8skappeum, kah nussohqus, kah negonchhuon en wame wutohtimoneat, en wutohtóonganit wame Israel newutche nag usseog matchéseonk, kah ass8tuonk ut Israel.
20.7 Kusseh, ken wame wunnaumonuh Israel, weogquttum8k, kah ken8tam8k.
20.8 Kah wame missinninnuog neepoog onátuh pasuk wosketomp, n8waog matta howan neenawun nuttomun wekit, asuh matta howan wuttoh ukkehchekomukqut.
20.9 Qut yeuyeu yeu pish kuttinteâuunan Gibeah, nutayeuuhkonittue kuhkuhquehtamunan nashpe tanohtoadtuonk.
20.10 Kah nunneemunomun piogqussuog wosketompaog wutch nequt pasuk88ut pannuppe wame wutchippan8ongan8out Israel, káh nequt pasuk88og wutch nequt muttanonganit, kah nequt muttannu[n]g wutch piogque muttañon[g]kodtut nemskomunat mechum wutch missinninuog onk woh wutusseneau, peyah[e]ttit Gibeah ut Benjaminut, neáunag wame ass8tuonk neasehettit ut Israel.
20.11 Neit wame Israelle wosketompaog ayeuuhkone mukkinneantamwóg keitotan, unn8wetuodtuog onatuh pasuk woskétomp.
20.12 Kah Israelle chippan8ongash ann8naog wosketompuh pannuppe wame wutchippan8wonganit Benjamin, n8waog, teague yeu matcheseonk né anak ut kenugke kuhhogkaout?
20.13 Newutche [a]ninnumaiin nean wosketompaog wunnaumonuh Belial, neg apitcheg Gibeah, onk woh neg nunnushounonog, kah woh amaunumun machuk wutch Israel: qut wunnaumonuh Benjamin matta n8tamóog 8wadtauatonkqussuongan8 weemat8uh wunnaumonuh Israel.
20.14 Qut wunnaumonuh Benjamin miyaeog wutch otanahtu, en Gibeah, sóhhamunat ayeuuhkonunat wunnaumonuh Israel.
20.15 Kah wunnaumonuh Benjamin miyaeog wutch otanahtu, neesneechage kah nequtta tahshe muttannonganog kussuog, neg kodtinuk[e]g togkodteg, chabohkish wadohkitcheg Gibeah, neg agkemutcheg nesausuk tahshe pasuk88og pepenauwutcheg wosketompaog.
20.16 Kenugke wame yeug Missinninnuog, nesausuk tahshit pasuk88og pepenauutcheg manadchikig, neg s8wompaganuhhogig qussukquamesash en pasuk meesunk, kah matta pannehtham8uneat.
20.17 Kah Israelle wosketompaog chabisit Benjamin, ogkemauog yauut pasuk8e muttannonganog kussuog neg kodtinugeg togkodteg, kah yeug ayeuteaenuog.
20.18 Kah wunnaumonuh Israel neepooh, kah kuhkuhqueog en wekit God, kah nat8tamauaog Goduh, kah n8waog, howan nenawun woh negonae monchit ayeuwuttinneat ayeuuhkonittue wunnaumonuh Benjamin? kah Jehovah n8wau, Judah pish negonneyeu8.
20.19 Kah wunnaumonuh Israel mohtompae omohkeog kah ayeuuhkonittue tuppuksinwog Gibeah.
20.20 Kah Israel wosketompaog sohhamwog ayeukonaog Benjamin, kah wosketompaog Israel wunnashaog wuhhogkauh nah wutayeuuhkononaoont ut Gibeah,
20.21 Kah wunnaumonuh Benjamin sohhamw[ó]g wutch Gibeah, kah paguanaog ut ohkit, ne kesukók, neesneechagke kah neese mutta[n]nunk.
20.22 Kah missinninnuog Isra[a]lle wosketompaog, wutt8ántamhettuog, kah wonk wunohtoog ayeuwuttuonk, ne adt wunnohtauwehetteup negonne kesukok.
20.23 (Kah wunnaumonuh Israél kuhkuhqueog, kah mauog anaquabit Jehovah, nô pajeh wuñonk888k kah nag nat8tomauaog Jehovah, wonk woh nukkuhkuhquem ayeuuhkononat wunnaumonuh Benjamin neemat? kah Jehovah n8wau ayeuuhkonittue kuhkuhquehtau.)
20.24 Kah wunnaumonuh Israel pas8sukauaog ayeuuhkonittue wunnaumonuh Benjamin nahohtoeu kesukok,
20.25 Kah Benjamin wutayeuuhkonittue sohwhehtauoh wutch Gibeah nahohtoeu kesukok; kah nag wonk, paguanoog en ohkeit ne kesukok wutch wunnaumonat Israel, nabo shwosuk tahshe muttannung woketompaog wame yeug kodtinnumwóg togkódteg.
20.26 Neit wame wunnaumonuh Israel, kah wame missinninnuog kuhkuhqueog, kah pas8tshaog wekit God, kah mauog, kah na appuog anaquabit Jehovah kah nag mat meetseog ne kesukok, no pajeh wunnonk8ut, kah mag8og chikohsue mag8ongash, kah wunohteae mag8ongash anaquabit Jehovah.
20.27 Kah wunnaumonuh Israel nat8tomauaog Jehovah (newutche 8n8wáe wut-Arkum God na ohtóp yeush kesukodtash.
20.28 Kah Phineas wunnaumonuh Eleazer wunnaumonuh Aaron neepau anaquohtag yeush kesukodtash) n8wau woh wonk nussohham ayeuuhkonat wunnaumonuh Benjamin neemat, asuh woh nutchequnap? kah Jehovah n8wau, kukkuhquish, newutche saup nupponaog ut kenutcheganit.
20.29 Kah Israel wunnashaog askuhwheteoh waeene Gibeah.
20.30 Kah wunnaumonuh Israel ayeuuhkonittué kohkuhquetauaog wunnáumonuh Benjamin ut nishikquinogkodtut, kah wunnahaog wuhhogkauh ayeuuhkonittue Gibeah, neanè negonne.
20.31 Kah wunnaumonuh Benjamin ayeuuhkonittue sohwetauog missinninnuh, kah noadtit en sohwheog wutch otanat, kah n8che togkomáog missinninnuh kah nushehteaog neane negonne ut mayikontu ne an kuhkuhquemuk wekit God, kah onkatog en nogque Gibeah ut ohteakonit, papaume nishwinchag kussuog[.] Israelle wosketompaog.
20.32 Kah wunnaumonuh Bénjamin n8waog, nag kepetahwhoog ut anaquábeog, neane negónne; qut wunnaumonuh Israel n8waog wusseemwutteuh kah amayeuwunontuh wutch otanat, en mayikontu.
20.33 Kah wame Israelle wosketompaog neepoog wutch wutayeuongan8óut, kah wunnasháog wuhhogkaouh ut Baal-Tamar, kah Israelle askuhwheteácheg, sohhamwog wutch wutayeuongan8óut, wutch Gibeae wompasquehtu.
20.34 Kah ayeuuhkonittue peyaog ut Gibeah piogqúe muttannonganogkussúog, pepenauutcheg wutch wame Israel, kah ayeuwuttuonk unkqueneunkquot: qut matta wahteauog machuk paswukunkquog.
20.35 Kah Jehovah togkomau Benjaminoh anaquabit Israel, kah wunnaumonuh Israel paguanaog ne kesukok, neesneechag kah napanna tahshe muttannunk, kah nequt pasuk Benjamitsog, wame yeug sohwhunnukeg togkodeg.
20.36 Neit wunnaumonuh Benjamin naumwog nag paguanóog, newutche wosketompaog Israel assaéog wutch Benjamitsut, newutche paubuhtánumáog neh askwheteanutcheh, neh ponahetticheh kishke Gibeah.
20.37 Kah askwheteacheg kenupshauog, kah quentamwog Gibeah, kah neg askwheteacheg sepe sashquaog, kah togkodtamwog wame keitotan nashpe en ken[á]g togkodteg.
20.38 Kah mo kukquttumun kuhkinneasuonk nanashaue Israel kah askwheteacheg, woh wutáyimunaóut mishe nashqunáe pukuttau, waápem8ut wutch otanát.
20.39 Kah Israelle wosketompaog assaéhettit, Benjamin n8che togkomau Israele wosketompuh, papaúme nishwinchagkodtoh, newutche n8waog, wunnamuhkut paguanáog ut anaquabeog, neáne negone.
20.40 Qut n8n8uneau n8che waapem8uk wutche otanat, pukuttae nepáttunkqunk, Benjamitsog ompamukquaehettit, kah kusseh, n8n8unáeu keitotan ushpeemo en kesukqut.
20.41 Kah Israelle wosketompaog quashkehettit, kah Benjamine wosketompaog chepshaog: newutche naumwog machuk nukkuhkongquog.
20.42 Newutche qushkeog anaquabhettit Israelle wosketompaog, en touohkomukque mayut, qut ayeuwuttuonk matánukquog, kah neg sohhogig wutch otanahtu, pagwannaog neh nanáshaue.
20.43 Supwohwôog Benjamitsoh wunnaumatehtahwhouh, kah wunnukome tattashkukauóuh, piuhsuke Gibeah nogque ádt pashpishont.
20.44 Kah nabo shwosuk tahshit muttannungkanogkussuog Benjamitsog penusháog, wame yeug menuhkesuen[û]og.
20.45 Kah quinn[n]uppeog kah spuhh8waog touohkomuk, en Rimonne qussukquanit: kah ummukupashquonáuh ut máikontu, napanna tahshe muttannungánogkussuog wosketompaog, kah ummenuhke n8sutt[t]ahwhouh, wehque Gidom kah neh wunneese muttannonkanohtahwhouh.
20.46 Neit wame neg panshancheg Benjamitsóg nekesukok, neesneechage kah napanna tahshit muttannonganog kussuoh, wame yeug menuhkesuenuog.
20.47 Qut nequtta tahshe pasuk88og quinnuppeog kah spuhh8waog touohkomuk, kah Rimmone qussukquanit, kah ayeuog Rimmone qussukquanit yauoh nepauzsoh.
20.48 Kah Israelle wosketompaog wonk qushkeog en wunnaumonuh Benjamin, kah wuttogkomouh en kenag togkodteg, na neeswe wosketompaog nish$noh keitotanut, kah neetasuog, kah wame neh namheahetticheh: kah wonk chikohsumwog wame keitotanash nish namteauhetticheh.
21.1 KAh Israelle wosketompaog chadchekeyeuopanneg ut Mizpeh, n8waog, matta pish kittinnumauomun kuttanonuh Benjamin 8mittamwussissinneat.
21.2 Kah Missinninnuog peyaog wekit God na appuog nó pajeh wunnonk88ut, anaquabit God: kah mishont8waog kah m8cheke mauog.
21.3 Kah n8waog, Jehovah ummanit8moh Israel, tohwutch yeu n$nag ut Israel, yeu kesukok quenauwé[un]eau nequt chippan8onk ut Israel?
21.4 Kah n$nih mohtómpog, missinninnuog nompoae omohkeog, kah na wuttit ayimuneau Altar kah sephausuog chikohtae mag8ongash, kah wunohteae mag8ongash.
21.5 Kah wunnaumonuh Israel n8waog; howan ut kenugke wame Israel chippan8ongash, matta weeche kuhkuhqueog mukkinneonganit, en Lordut: newutche nag mishe chadchekeyeuaog papaume neh mátta kohkuhquénegeh en Jehovah ut Mizpeh, n8waog, noh pish wunnamuhkut nushau.
21.6 Kah wunnaumonuh Israel aiuskoiantamwog newutche Benjamenoh wemat8uh, kah n8waog, ne pasuk chippan8onk tummehthamun yeu kesukok wutch Israelut.
21.7 Toh woh asseog wutch ummittamwuss8oh neg asquttahwhutcheg, newutche nutchadchékeyeuwamun nashpe Jehovah, matta nuttinnumauononog nuttaunonoh 8mittamwussissinneaoont?
21.8 Kah nag n8waog, howan ut Israelle chippan8onganit, noh mat kohkuhqueg en Mizpeh ut Lordut? kah kusseh matta howan 8m8un ut tuppuksinn8onganit, wutch Jabesh$Gilead, en mukkinneonganit.
21.9 Newutche missinninnuog ogkemoog, kah kusseh, matta howaneg wadohkitcheg Jabesh-Gilead na wutapeineau.
21.10 Kah mukkinneonk na$en ann8nau, nabo ne[e]se muttannonganog kussuog wutch anue menuhkoshketompaut, kah wuttann8no[u]h n8waog, monchek togkom8k wadohkitcheg Jabesh-gilead, en kenag togkodteg, kah weeche mittamwossissog kah mukkiesog.
21.11 Kah yeu pish aséog, pish kuppapaquanne paguanóuh nishnoh wosketomp, kah nishnoh mittamwossis noh neesuk woskétompuh.
21.12 Kah nameheáog kenugké wadohkinitcheh Jabesh-gilead yauut pasuk88h penompuh, mattá waheoncheg wosketompuh, wunneesinat wosketompuh, kah nag uppas8óuh tuppuksinn8onganit ut Shiloh, ne ohkeit Canáan.
21.13 Kah mamusse mukkinéonk ann8team8og ken8nonat wunnaumonuh Benjamin, neg apitcheg Rimmoné qussukquanit, kah wunnohteáe nag wehkom[ó]naóont.
21.14 Kah Benjamin wonk peyau na ahquompak, kah wuttinnumauóuh mittamwossissoh neh keteahahetticheh mittamw[ô]ssissog wutch Jabesh-gilead, qut matta wameseah.
21.15 Kah missinninnúog aiuskoiantamwóg wutch [M]enjamin, newutche Jehovah touwehtham wutchippan8ongash Israel.
21.16 Neit mukkinneae eldersog n8waog, toh woh kutussemun wutch ummittamwuss8oh neg ashquehtahwhutcheg? newutche mittamwussissóg paguanaog wutch Benjamin.
21.17 Kah n8waog, na mos ohtoonganeu8 wutch neg pohquohhukeg wutch Benjamin, onk chippan8onk matta woh paguatau8un wutch Israelut.
21.18 Qut matta woh kittinnumauóunónog kuttaunonoh: newutche wunnaumonuh Israél chadchekeyeuwopaneg, n8waog, matánumunaj noh w[ò]mittamwussisukauont Benjamin.
21.19 Neit n8waog, kusseh, na mishadtup8onk en Lordut ut Shiloh, nish$noh kodtum8, ut ayeuonganit nanummiyeu Béthel, wutcheksuayeu ne may wadshik Bethel aushik Shechem, kah Sowaneiyeu Lebanon.
21.20 Newajéh ann8nahettit wunnaumonuh Benjamin, n8waog, monchek askuhwhekontam8k ut weenominneohtekonehtu.
21.21 Káh natauwompek, kah kusseh, Shiloe wuttaunéunk sohhamwehettit pumukonat pummukkoonganehtu, neit sohham8k wutch wenominneohtekonehtu, kah tohqun8k nish$noh pasuk ummittamwussoh, wutch wuttaunit Shiloh, kah ongq wutohkit Benjamin.
21.22 Kah pish n$nih 8shoh asuh weetompassuoh peyaónukqueog ammoussuwunitteunkqueog, neit pish nuttinnonon[ó]g, kitteamonteanumok newutche nenawun[,] newutche matta n8wadchanumauomun nish$noh wosketomp ummittamwussoh, ut ayeuwuttinneat, newutche matta kittinnumauóog yeuyeu, onk woh kummatcheseonoont.
21.23 Kah wunnaumonuh Benjamin wutussenin, kah 8mittamwussissinneauh neadtahs8unit, wutch nag paumukoncheg, neh tohqunahetticheh, kah nag moncheog kah qushkeog en wuttohtuongan8out, kah wonk ayimwog keitotanásh, kah wutayinneáoash.
21.24 Kah wunnaumonuh Israel na$wutch amaeneau, na ahquompak, nish$noh en wutchippan8ónganit, kah en wutteateashiyeuonganit, kah na 8muneau nish$noh ut wutohtoonganit.
21.25 Yeush kesukodtash na matta mo ketass8t ut Israelut, nish$nóh usse[u] neane wunnegik ut nehenwonche wuskesukqut.
