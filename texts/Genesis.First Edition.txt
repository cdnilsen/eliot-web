1.1 WEske kutchissik ayum God Kesuk kah Ohke.
1.2 Kah Ohke mô matta kuhkena[u]unneunkquttinn8 kah mo[n]teaguinninno, kah pohkenum woskeche m8n[ô]i, kah Nashauanit popomshau woskeche nippekon[t]u.
1.3 Onk n8wau God wequaiaj, káh mô wequái.
1.4 Kah wunnaumun God wequai ne ne wunnegen: Kah wutchadchaúbe-ponumun God n[ô]eu wequai kah noeu pohk[è]num.
1.5 Kah wutussowétamun God wequai Kesukod, kah pohkenum wutussoweetamun Nukon: kah mô wunnonk88k kah mo mohtompog negonne kesuk.
1.6 Kah n8wau God sepakehtam8udj nôeu nippekontu, kah chadchapem8udj nashauweit nippe wutch nippekóntu.
1.7 Kah ayimup God sepakehtamóonk, kah wtuchadchabeponumunnap nashàueu nippe agwu, uttiyeu agwu sepakehtamóonk, kah nashaueu nippekontu uttiyeu ongkouwe sepakehtamóonk, kah mônkô n$nih.
1.8 Kah wuttissoweétamun God sèpakehtamóonk Kesukquash, kah mô wunnonk88k, kah mô mohtompog nahohtôeu kesukok.
1.9 Kah n8wau God moém8idj nippe ut agwu kesukquash kah pasukqunnu, kah pahkemoidj nanabpeu, kah mônkô n$nih.
1.10 Kah wuttissoweétam[u]n God nanabpi ohke, kah mô[e]ém8 nippe wuttissowetamun Kehtoh, & wunnaumun God ne en wunnegen.
1.11 Kah n8wau God dtanuékej ohke moskeht, moskeht skannémunú8k skannémun[a]sh, & meechummue magtugquash meechummú8k meechummuonk nish$noh pasuk neane wuttinnussuonk, ubbùhkumminù8k et woskeche ohke, kah mônkò n$nih.
1.12 Kah ohke dtannegenup mosket, kah mosket[u]kannemennù8k skannemunash, nish$noh pasuk neane wuttinnussuonk, kah mahtug, meechummù8k, ubbuhkumminn88k wuhhogkut nish$noh pasuk neane wuttinnussuonk, kah wunnaumun God ne en wunnegen.
1.13 Kah mo wunnonk88k, kah mo mohtompog shwekesukod.
1.14 Kah n8wau God, Wequanantéganùohettich ut wussepakehtam8onganit Kesukquash, & pohshehettich ut nashauwe kesukod, kah ut nashauwe nukkonut, kah kukkinneasuonganúhhettich, kah utt8cheye[ù]hettich, kah kesukodtù8wuhhettich, kah kodtumm8[o]wuhhettich.
1.15 Kah n$nag wequanantéganuóhettich ut sépakehtam8wonganit wequasumóhettich ohke, onk mô n$nih.
1.16 Kah ayum God neesunash missiyeuash wequanantéganash, wequananteg mohtag nananum8m8 kesukod, wequananteg peasik nanaum8m8 nukon, kah anogqsog.
1.17 Kah uppónu[h] God wussepake[h]tam8onganit kesukquash, woh wequohsumwog ohke.
1.18 Onk woh wunnananumunneau kesukod kah núkon, kah pohshém8 nashaueu wequai, kah nashaueu pohkénum, kah wunnaumun God ne en wunnegen.
1.19 Kah mô wunnonk88k kah mo mohtompog yaou quinukok.
1.20 Kah n8wau God, m8nahettich nippekóntu pomómutcheg pomantamwae, kah puppinshaúussog pumunahettich ongkouwe ohket woskeche wussépahkehtam8onganit kesukquash.
1.21 Kah kezheau God matikkenunutcheh P8tâbpoh, kah nish$noh pomantamòe óâas noh pompâmayit uttiyeug m8nacheg nippekontu, nish$noh pasuk neane wuttinnussuonk, kah nish$noh 8nuppohwhunin puppinshaash, nish$noh pasuk neane wuttinnussuonk, kah wunnaumun God ne en wunnegen.
1.22 Kah 8nanumoh nuhhog God n8wau, Mshéneetuónittegk, kah muttaan8k, kah numwapegk nippe ut kehtohhannit, kah puppinshasog muttâanhettich ohket.
1.23 Kah mo wanonk88k k[à]h mo mohtompog napanna audtahwhikquinukok.
1.24 Kah n8wau God, Pas8waheonch ohke oâas pomantamwaeu, nish$noh pasuk neane wuttinnussin, neetasuog, p[am]ayéch[e]g kah puppimashimwog ohkekontu, nish$noh pasuk neane wuttinnussin kah monko n$nih.
1.25 Kah áoúau God puppinn[à]shimwoh ohkekontu neane wuttinnussuongan8, kah neetasu neane wuttin[u]ussuongan8, kah nish$noh paumayit woskeche ohkekontu neane wuttinnussuongan8, kah wunnaumun God ne en wunnegen.
1.26 Kah n8wau God, ayéuontuh wosketomp neanséog & kutogqunneunkqussuonkanunnónut, kah nanawunonch namóhsog kehtohhannet kah puppinshaussog kesukqut, kah puppinashimwussog, kah wame ohke, kah nish$noh óáas pomompagit woskeche ohket.
1.27 Kah kézheau God woskeetompuh ut nehenwonche wuttin[n]ussuonganit, wuttinnussuonganit God wuttinne kezheuh nahoh, wosketomp kah mittamwossis ukkezheuh nahog.
1.28 Onk 8nanumuh nahog God, k[a]h wutt[i]nuh nahog God, Mshéneetuonitteg, monagk, kah muttaan8gk ohke, kah m8steo8gk, kah nanaaun8k namohsog kehtohhannit kah puppinshaussog mamahchekesukqut, kah wam[e] p[u]ppinashimwussog paumayitcheg et woskeche ohket.
1.29 Kah n8wau God, Kusse kittinnum[m]aunumw8 nish$noh mosket skannemunnu8k skannemunash uttiyeu woskeche wame ohket, kah nish$noh matug dtannegkuk meechum úbbuhkumin88k ubbuhkuminash, woh kummeechumw8.
1.30 Onk wame puppinnashimwog ohkekontu, kah wame puppinsha[a]s mamahchekesukqut, kah nish$noh uppumompagen pomantog ohket, woh meechwog nish$noh oshquashqui moskeht, kah mônkô n$nih.
1.31 Kah wunnaumun God nish$noh teaug mahche kezteunk, kah kusseh mo ahche wunneg[e]n, kah mo wanonk88k & mo mohtompog nequtta audtashikquinukok.
2.1 YEU ne kesteounah kesukquash kah ohke, kah wame ne adtahsehettit.
2.2 Kah nesausuk audtashikquinukok pakodtiteau God wutan[a]kausuonk ne ayik, kah anwôsin nesausuk audtashikquinuk[o]k wutch wame wutanakausuwònganit ne kest[é]unk.
2.3 Kah God on[à]netam nesausuk audtashikquinuk[o]k kah 8t8wóntamun: newutch neit anwosin wutch wame watunakausuwonganit, ne God kesteunkupa kah ayikup.
2.4 Yeush wutontseong[a]sh kesukquash káh ohke, nag kesteomuk: ne kesukok Jehovah Manit kesteunk ohke kah kesukquash.
2.5 Kah nish$noh ohketeámuk ut ohteakonit negonne asquam ahkénug; kah nish$noh mosket ut ohteakonit ásq neekinnin[8] [n]ewutche Jehovah Mani asq sokanonukkontam8g ohke, kah matta mo wosketompáino woh wánteunk ohke.
2.6 Qut ouwan waápu wutch ohkekontu kah wutadtipp[a]dto wame woskeche ohkeit.
2.7 Kah Jehovah Manit kenaiheau wosketompuh wutch nunnobúhteaóuut, kah upp8tâmou ut wutchânut pomantam[ó]e nasháuonk, kah wosketomp mo pomantamẃae keteahogkôunnu.
2.8 Kah Jehovah Manit ohkehteau tanohketeaónk ut Eden wutchepwâou: kah ne upponun wosketompuh neh kahkenáiheau[m]poh.
2.9 Kah Jehovah Manit wunnéketeauun wutch ohkekontu nish$noh mahtug ne wanompámukquok, kah wunnegen meechinat: kah mahtug pomantamôe ut n[ô]eu adtanohk[e]teámuk, kah mahtug nashpe woh wahteómuk wanegik kah machuk.
2.10 Kah seip wutchishau Eden wadtattippattunk tanohketeaonk, kah na wutch pohpohchohshau yauóntupai.
2.11 Neg[o]nogtag hettamun {Pison}, ne quanupishunk wame ohke[i]t Havilah, na ohtag gold.
2.12 Kah ne ohkit wunnegen, ne ohteau Bdellium kah Onyx qussuk.
2.13 Onk nahohtôe seip ussowétamun {Gihon} ne quanupishunk wame ohke Kush.
2.14 Nashwinn[u]8k seip hettamun {Hiddekel}, ne aushunk wutchepw[â]ou Assyria, kah ya[u]unnú8k seip Euphrates.
2.15 Onk Jehovah Manit neemunau Adam, kah upponuh tanohketeonganit Eden, 8nteaúunat, kah wunnânauwéhteauunat.
2.16 Kah Jehovah Manit unnan8nau wosketompuh, n8wau, Nish$noh mahtug yeu tanogketeaonganit, woh meech8an kummeechin.
2.17 Qut ne mahtug nashpe woh wahteómuk wanégik kah machuk, matta woh kummeech8un, newutche ne kesukok meech8an nupp8e pish kenup.
2.18 Onk Jehovah Manit n8wau, Matta wunnegenninno wosketomp wunn[o]ns[i]in, nutayimau aninnohs[ú]aènuh nagum ut anaquabit.
2.19 Onk wutche ohkekontu Jehovah Manit kenáiheau nish$noh pasuk puppinashimwoh ut ohteakonit, kah [n]ish$noh puppinsháus mamahchekesukqut, kah nag upp[a]udtaóunuh Adam, kodnaum utt[ô]h ahunont, kah Adam uttoh anont nish$noh ôáas uppomautamun, ne wuttissow[é]sin.
2.20 Onk Adam 8weseuonganuhkâou wame netasu, kah puppinsha[u]soh mamahchekesukqut, kah nish$noh puppinashim ut ohteakontu: qut n[ô] matta na [m]éheon anninohs[ú]aénin, woh anumungqutche Adam.
2.21 Onk Jehovah Manit Adamwoh a[n]innumauau kussukkouéonk kah koueu, k[a]h wunneemunúmauuh pasuk wuhpét[e]og, kah wonk yeânunnum we[y]au[s] wonk nompe.
2.22 Onk ne muhpeteog Jehovah Manit neemunuk wutch wosketompaut, 8tsheun mittumwossissoh, kah uppas8oh wosketompaut.
2.23 Onk Adam n8wau, Yeuoh yeuyeu wusk[o]n wutch n8skon, kah wayaus wutch n8weyaus, pish henno[u] Ishah, newutche wuttinau wosketompaut,
2.24 ne wajeh pish wosketomp nukonont 8shoh kah okasoh, kah pish weetomáu ummittumwussoh, kah nag pish pasukquinnú8 weyaus8.
2.25 Onk neeswe posk[is]suog wosketomp kah ummittumwossoh, kah matta akodchuog.
3.1 WOnk ask8k m8cheke wunnompewussu onk neg wame puppinash[im]wog ohkekonit, neh Jehovah Manit kesheumpo[h], kah unnau mittamwossissoh, Nux, wusunneas God, matta woh kummeech8h nish$noh pasuk mahtug tanohketeaonganit?
3.2 Onk mittumwossis unnau ask8koh, woh nummeechumun magtugque ummeechummuongash tanohketeaonganit.
3.3 Qut ne mahtug ummeechummuonk noeu tanohketeaonganit, God unn8wop, matta woh kummeech8uneau, asuh woh mat kummissunnum8unneau ishkont kenupm8.
3.4 Onk ask8k unnau muttumwossissoh, Matta woh nupp8e kenupp8.
3.5 Newutch God 8wahteoun, ne kesukok meechog, neit woh kuskesuk88ash wohweemoash: kah woh kenaau onatuh Manitt8og, wahteo[ú]un wanegik kah machuk.
3.6 Neit mittumwossis nag* ne in wunnegen mahtug meechinnat, kah wunnegen nah en m[ô]neaumunneat, kah mahtug ukkodtantamunat ne waantamwáhikquit: neemunum ummeechummuonk, kah ummeechin: kah wonk wuttinnumaun wasukeh weeche, onk ummeechinin.
3.7 Onk nag wuskesuk88ash neeswe woshweem8ash, kah wahteauog upposkiss8ongan8: kah momokukquómauwaog wuhhogkáuh figse wunnepogquosh, kah nish wutadtahwh[u]nu[n]ko[ú]onaoash wutch kuhhogkaoh.
3.8 Onk n8tamwog 8wadtauatongqussúonk Jehovah Manit pamwushadt tahohketeonganit t[oh]kokquok: neit Adam kah ummittumwussoh puttogquéog wutch anaquabit Jehovah Manit, ut kenugké mahtugk8kontu tanohketeaonganit.
3.9 Onk Jehovah Manit weekomau Adamoh, kah wuttinuh, toh kutapin.
3.10 Onk n8wa[u] n8tamo[n] k8wadtauatonkqussuonk ut tanohketeaonganit, neit n8wabesip, newutche nupposkis, kah nupputtogquem.
3.11 Onk wuttinuh howan kummishamungqu[s] kupposkissuonk? sun kummeech m[e]htug[qu]e quohtinunump matta kummeech8unat?
3.12 Onk wosketomp n8wau, Mittumwossis ne anumaiyean n8weetomunneat nuttin[namuk] m[e]htug, kah nummeechinap.
3.13 Onk Jehovah Manit unnau mittumwossissoh teaguas yeu asean? [K]ah mittumwossis n8wau, ask8k nutass8kekomuk, [kah] nummeechinap.
3.14 Onk Jehovah Manit unnau ask8koh, Newutche yeu kummahche usse[n], kutunkquánumug m8cheke onk wame neg neetasuog, kah m8cheke onk nish$noh puppinashim ohteakonit: kenogkis kuppomusho[n]tou, kah puppisi pish kummeech [ti]s[ó]hkepomantam.
3.15 Onk nupponam sekeneaittuonk nashaue ken, kah mittumwossis, kah nashauwe k8skannémunit, kah 8skannémunit: nagum pish sukqui[h]tham kuppuhkuk, kah pish kussukquttahhamau wogquan.
3.16 Kah mittumwossissoh unnau, m8chekéhteoe numm8chekéhteóh kutonkquommomm8onk, kah k8wompequauonk: onkquommomwe pish keneecha[m]; kah pish kukkodtanum kasuk, kah pish kenanauwunuk.
3.17 Kah Adamwoh unnau, newutche kukk[é]iketam 8wadtauatonkqussuonk kummittumwussis, kah kummeech mahtug uttiyeu quohti[n]unomp, an[o]n, Matta woh meech8un: ohquoantamun ohke wutche ken, onkquommomwe pish kummeechin tisohkepomantaman.
3.18 Kah asinekôsog, kah kogkôanogkohquohh8w[â]og pish ta[nn]etuog kuhhogkaut: kah pish kummeech mosket ohteakonit.
3.19 Kussittanumwe woh kummeech petukqunneg, nô paje quashkean ohkekontu: newutche nawutch k8te[ni]tte[à]nah, newutche nuppuppissiyeu, kah pish kukqushkem en puppissiyeuut.
3.20 Onk Adam ussowénau ummittamwussoh Eve, newutche wame okasúoh pomantogig.
3.21 Onk Jehovah Manit wutayimauoh hahk8nei hogk8unash Adam kah ummittumwus, kah wuth[ó]gquoanoh nahog.
3.22 Onk Jehovah Manit n8wau, Kusseh[.] wosketomp kuttinnungqun, wahteunk wanegik kah machik, kah yeuyeu ishkont summagunuk wunnutcheg, kah neemunuk pomantamoe mahtug, kah woh ummeechin, onk woh micheme pomantam.
3.23 Newutche Jehovah Manit, Wussohwohk[ô]nuh wutch tanohketeaonganit Eden, onk woh wonteau ohke, ne waj neemun[o]mukup.
3.24 Nemehkuh soh8hkauau wosketompuh, onk upponau Cherubimsog nogqueu wutchepw[à]ou wutch tanohketeaonganit Eden, kah nashqunáeu togkodteg, ne nish$noh aum8, nanea[i]tetunk ummay pomantamóe mahtug.
4.1 ONK Adam waheau Evoh ummittumwussoh, kah w[om]pequôou, kah neek[heau] Kainoh, kah n8wau, Nutattumun woskeetomp wutch Jehovahut.
4.2 Kah wonk neekeau weematoh Abel, kah Abel assamau sheepsoh, kah Kain 8nehteaun ohke.
4.3 Onk nôad n$n[i]h8p Kain paudto[ou] ummeechummuonk ohke ummagunat en Jehovahut.
4.4 Kah Abel noh wonk pas8au ummohtommegitte8moh wunneetasáut, kah weeis [ne na] ohtag, kah Jehovah tapeneámaau Abel[o]h kah ne ummág8onk.
4.5 Qut matta tapeneauóou Kainoh, kah ne ummag8onk, kah Kain m8cheke musquantam, kah músquan[e]unkqussu.
4.6 Kah Jehovah unnau Kainoh, Tohwutch musquantaman? kah tohwutch musquaneunkqusséan?
4.7 Wunnesean, woh mo kuttapeneontóh? kah matta wunnesean, matcheseonk seepsin squoantamut: kah pish k8t8ánumuk, onk noh pish kenanawun.
4.8 Kah Kain keket8hkauau Abeloh weematoh, onk n$nih, [à]phettit ohteakonit, Kain neepauwéhtauau weematuh Abel, kah wunnushoh.
4.9 Kah Jehovah unnau Kainoh, Uttiyeuoh Abel keemat? kah n8wau matta n8waheóh neen neemat woh n8wadchan?
4.10 Kah n8wau, Toh kutussim? 8wadtauatonkqussuonk keemat 8sqhéonk nummauunnitteunk wutch ohkekontu.
4.11 Onk yeuyeu ken kutôhqua[n]umit wutch ohkekontu noh w[ô]hshinuk wutt8n attumunuk 8sqheonk keemat wutch kenutcheganit
4.12 Wunnehteauan ohke yeu wutche onk yean, matta pish kittinn[u]munkou ummissetuonk, pish k8semewaénu, kah kukkogkeompaénu ut ohkeit.
4.13 Onk Kain unnau Jehovahnoh, Nussasamatahwhutteaonk missi ánue onk ne woh wodskinum.
4.14 Kusseh, kussohh8kah yeu kesukok wutch woskeche ohkit, kah wutch kuskesukqut pish nutatt[a]shit, kah pish n8semewaénu kah nukkogkeompaénu ohkeit: onk pish n$nih nish$noh howan námhukqun pish nunnushik.
4.15 Kah Jehovah wuttinuh, Newutche, howan nashont Kainoh, pish an8tauau nesausuk tahshit nompeu: kah Jehovah ponamauau kuhkinneasuonk Kainoh, ishkont naméheahettit, woh wunnushóuh.
4.16 Onk Kain sohham wutch anaquabit Jehovah, kah wutohtu ohkeit Nod wutchepwâou wutch Eden.
4.17 Onk Kain waheau ummittumwussoh, kah wompoquóou kah neechau Enoch kah ayim otan, kah ussowetam otan ne [á]sow[á]sunit wunnaumonuh Enoch.
4.18 Kah Enoch wunnaumonaeu Iradoh, kah Irad wunnaumónaeu Mahujael, kah Mahujael wunnaumonaeu Methusael, kah Methusael wunnaumonaeu Lamech.
4.19 Onk Lamech nes8kau, pasuk ussowesu Adah, onkatuk ussowesu Zillah.
4.20 Onk Adah nekheau Jabal, noh wut8shin neg wodóhkutcheg weetuómut, kah wunneetas[ú]m8wog.
4.21 Onk weemat ussowenau Jubal: noh mo wut8shin neg nohtôepequ[a]cheg Harp kah Organ.
4.22 Kah Zillah neechau Tubal$kain kuhk8tomuhteaénin noh ayig wompú[h]shog, kah m8[ô]shog: kah ummussesoh Tubal-kain Naamah.
4.23 Kah Lamech unnau ummittumwussoh Adah & Zillah, N8tam8k nuttinn8waonk, kenaau mittumwussoh Lamech, kukkéitam8k nukkeket8hkáonk, newutche nunnush wosketomp kodwoskehit, kah wuskenin toh kodnehit.
4.24 Kain an8tauwut nesausuk tahshe[u] wunnamuhkut Lamech nesausuk tahshinchag tahsheu kah nesausuk.
4.25 Kah Adam waheau wonk ummittumwussoh, kah neechau wunnaumonuh, kah wuttissowénuh Sheth, newutche God nuttinnumunk onkatogke wuskannem nompe Abelóut, Kain nohshompoh.
4.26 Onk Sheth wunnaumonaeu, kah wuttissowenoh Enos, kah ne wutche kutche wosketompaog wehquetumwog 8wesuonk Jehovah.
5.1 YEu wussukwhongane uppometuongash Adam, ne kesukok God keṣheunt missinninnúh wuttinheuh wutogqunneunkqussinneat Godut.
5.2 Wosketomp, kah mittumwossissoh ukkezheuh: kah 8nanumuh kah wuttissowénuh Adam, ne kesukok kezhit.
5.3 Onk Adam nequt pasuk8we kah nishwinchag kodtumwohkog, wunnaumonáeu nehenwonche wutogqunneunkqussuongano, kah neánusit; kah wuttissowenuh Sheth.
5.4 Kah ukkesuk8ash Adam, mahche neekit Sheth, shwosuk tahshit pasuk8we kodtum8, kah neit wunnaumonaeu, kah wuttoneu.
5.5 Kah wame kesukodtash uppomantamóonk Adam, pasak8gun tahshit pasuk8we kodtumwáe, kah nabo shwinchag, kah ne wuttit nuppin.
5.6 Kah Sheth pomantog nequt pasuk8we kodtumwae, kah napanna tahshit kodtummo, neit wunnaumonaeu Enosh.
5.7 Onk Sheth pomantam mahche neekit Enosh, shwosuk tahshit pasuk8we kodtumwáe, kah nesausuk tahshit kodtumwae, kah wunnaumonaeu, kah wuttôneu.
5.8 Onk wame kesukodtash uppomantamóonk Sheth, p[à]sak8gun tahshit pasuk8we kodtumwae, kah nabo neese kodtumwae neit nupp8.
5.9 Onk Enosh pomantog pas[u]k8gun tahs[h]inchage ko[k]tumwae, neit wunnaumónaeu Kainan.
5.10 Onk Enosh pomantam mahche neekit Kaina[n] shwosuk tahshit pasuk8we kodtumwae, kah nabo napanna tahshit kodtumwae kah wunnaumonaeu kah wuttôneu.
5.11 Onk wame kesukodtash uppomantamóonk Enosh pasuk8gun tahshit pasuk8we kodtumwae, kah napanna tahshit kodtumwae, neit nupp8.
5.12 Onk Kainan pomantog nesausuk tahshinchage kodtumwae, neit wunnaumonaeu Mahalaleel.
5.13 Onk Kainan pomantam mahche neekit Mahalaleel, shwosuk tahshit pasuk8we kodtumwae, kah yauonchage kodtumwae, kah wunnaumónaeu kah wuttôneu.
5.14 Onk wame kesukodtash uppomantam[ò]onk Kainan pasak8gun tahshit pasuk8we kodtumwae, kah piukque kodtumwae, neit [u]upp8.
5.15 Onk Mahalaleel pomantog nequtta tahshinchage kodtumwae kah napanna tahshit kodtumwae, kah wunnaumonaeu Jared.
5.16 Onk Mahelaleel pomantam mahche neekit Jared, shwosuk tahshit pasuk8we kodtumwae, kah nishwinchage kodtumwae, kah wunnaumónaeu kah wuttôneu.
5.17 Onk wame kesukodtash uppomantamóonk Mahalaleel shwosuk tahshit pasuk8we kodtumwae, kah pasak8gun tahshinchage kah napanna tahshit kodtumwae, neit nupp8.
5.18 Jared pomantog nequt pasuk8we kodtumwae, kah nequtta tahshinchage kah neese kodtumwae, neit wunnaumónaeu Enoch.
5.19 Onk Jared pomantam mahche neekit Enoch shwosuk tahshit pasuk8we kodtumwae, kah wunnaumónaeu kah wuttôneu.
5.20 Onk wame kesukodtash uppomantamóonk Jared pasuk8gun tahshit pasuk8we kodtumwae nequtta tahshinchage kah neese kodtumwae, neit nupp8.
5.21 Onk Enoch pomantog nequtta tahshinchage kah napanna tahshit kodtumwae, neit wunnaumónaeu Methuselah.
5.22 Onk Enoch weeche pomushau God, mahche neekit Methuselah, nishwudt pasuk8we kodtumwae, kah wunnaumónaeu, kah wuttôneu.
5.23 Kah wame kes[u]kodtash uppomantamóonk Enoch nishwudt pasuk8we kodtumwae, nequtta tahshinchage, kah napanna tahshit kodtumwae.
5.24 Kah Enoch weeche pomushaumau God: kah matta na wutápéin newutche God wunnemunoh.
5.25 Kah Methuselah pomantog nequt pasuk8we kodtumwae, k[a]h shwosuk tahshinchage, kah nesausuk tahshit kodtumwae neit wunnaumonaeu Lamech.
5.26 Ka[k] Methuselah pomantam mahche neekit Lamech nesausuk tahshit pasuk8we kodtumwae, shwosuk tahshinchag, kah neese kodtumwae, kah wunnaumónaeu, kah wuttôneu.
5.27 Kah wame kesukodtash uppomantamóonk Methuselah pasak8gun tahshit pasuk8we kodtumwae, kah nequtta tahshinchag kah pasak8gun tahshit kodtumwae, neit nupp8.
5.28 Onk Lamech pamantog nequt pasuk8we kodtumwae: shwosuk tahshinchag, kah neeswe kodtumwae, neit wunnaumónieu.
5.29 Onk wuttissowenuh Noah, an8wadt, Yeuoh pish kittinne kuttaphukqun ne[á]unag kutanakausuonganun, kah wussáuanúm8ongan8 kenutcheganónog, newutche ne ohke Jehovah ohquánittóg-kup.
5.30 Onk Lamech pomantam mahche neekit Noah, napanna tahshit pasuk8we kodtumwae, pasak8gun tahshinchag, kah napanna tahshit kodtumwae, kah wunnaumónaeu, kah wuttôneu.
5.31 Kah wame kesukodtash uppomantamóonk Lamech, nesausuk tahshit pasuk8we, nesausuk tahshinchag, kah nesausuk tahshit kodtumwae, neit nupp8.
5.32 Kah Noah napanna tahshit pasuk8we kodtumwohkog, neit Noah wunnaumonaeu Shem, Ham, kah Japhet.
6.1 ONK n$nih wosketompaog n8che monahettit ut woskeche ohkit, kah wutt[ô]nuog.
6.2 Wunnaumonuh God nauáog wuttônuh wosketompaog wanétuog, kah 8weetáómóuh neh wame pepenahetticheh.
6.3 Onk Jehovah n8wau, Nunnashauanitt8m matta pish nagwutteáeu achú8hkôóog missinninnuh, newutche noh webe wonk weyausú8: qut ôhch ukkesukkodtumash pish nequt pasuk8we kah neesneechag kodtumwae.
6.4 Na mô mágoskeetompóou ut ohkeit, onk yeuyeu: onk ompetak wunnaumon[u]h God weetoamáhettit wosketompaog wuttôn8oh onk neekeahettit neg masugkénuppanneg, n8adt ussowesupanneg, waeenómitcheg.
6.5 Onk Jehovah wunnaumun ummatcheseonk wosketomp missi ut ohkit, kah nish$noh missantam8e wuttenantamóonk, ut wuttahut, webe matchet ásekésukokish.
6.6 Onk Jehovah aiuskoi[á]ntam ukkezheônuh wosketompuh ut ohket, kah neuantámup ut wuttahuh.
6.7 Kah Jehovah n8wop pish nuppagu[a]nóog missinninnúog, neg kezheagkuppanneg, wutch woskeche ohket: missinnin kah puppinashim, kah pohpomompakecheg, kah puppinshasog mamáchekesukqut, newutche nutaiuskoiantam nukkezheauaoh.
6.8 Qut Noah naméheau kitteamonteánittúonk anaquabit Jehovah.
6.9 Yeush uppometuongash Noah: Noah sampweusseaen, kah pannuppu wunneetou ut uppometuonganit, Noah weeche pomushaumau God.
6.10 Kah Noah shwinnaumonáeu Shem, Ham, kah Japhet.
6.11 Kah ohke anit ut anaquabit God: kah ohke numwohteau woskehuwaonk.
6.12 Kah God moneau ohke, kah kusseh anit newutche wame weyaus anisteou ummay ut ohkit.
6.13 Kah God unnau Noahoh, 8wóhkukquóssu[ni]n wame weyaus peyaum8 anaquabeh, newutche ohke numwohteau woskenittuonk nashpe nagoh: kah kusseh, pish nuppaguanoog wutch ohkekontu.
6.14 Ayimau kuhhog Ark, wutch Gopher mahtugquash woh kutayim âhâguiyeuash ut Arkut: kah pish kuppittukontamun wutch anomut, kah woskeche pittu.
6.15 Onk yeu pish kuttinteauun: nissáhteag Ark pish nishwudt pasuk8we ishquonogkodt, kah neanóhkekiskag napannatashinchag ishquonogkodt, kah ne an8hquesp8ogkog shwinchag ishquonogkodt.
6.16 Pish kutayim kenogkonég in Arkut, kah ut nequt ishquonogkodt en woh[-] kummasuwayeu pish kukkesteoun: kah wusquoant ut Arkut pish uhquáe kupponamun, negonohtag ohg8nog, nahoht[ô]ohtah, kah nashwunná8g pish kutayim.
6.17 Kah kusseh neen, kusseh neen nuppaudtoh tomogkon ut ohket pagwatauunat wame weyaus, neg pomantamwe n[à]hnahshoncheg wutch agwe kesukqut: kah nish$noh teaug ne ohtag ohket pish nupp8.
6.18 Qut ken kummenuhkehteoush n8n8waonk: kah pish kuppetutteaum ut Arkut, ken, kah kenaumonog, kah kummittumwos, kah kenaumonog ummittumwussúoh weeche ken.
6.19 Kah nish$noh ôaas uppomantamu[n] wame weyaus, nish$noh neesuog woh kuppas8oog ut Arkut, onk woh kenanaiheoog uppomantamunnaoont weeche ken: pish nompaiyeu8, ka[b] squaiyeú8.
6.20 Puppinshasog neanussehettit, neetasuog neanussehettit, nish$noh pomompakit ut ohkekontu, neanusséhettit, nish$noh neesuog pish kuppeyauquok, kenanaihéóog, onk woh pomantamwog.
6.21 Kah neemunush ken wame ne woh meechimuk, kah pish kummukkinn[ú]mun, kah pish meetsuonganú8 wutche ken kah noghog.
6.22 Kah ne wutussen Noah ne wame God anun8nomp, ne wutussen.
7.1 ONK Jehovah unnau Noahoh peyaush ken, kah wame n[e]adtahshineog, en Arkut, newutche kenaush sampwesseaen ut anaquabeh, yeu pometuonkanit.
7.2 Nish$noh uppahkesin puppinashim pish keneemun nehnesausuk tahsheu, nompashim kah squashim: kah nish$noh matta uppakesein puppinashim, nehnees88og, nompashim kah squashim.
7.3 Netatup puppinshasog mamachekesukqut, nesausuk [h]ettasú8og, nomp[u]hshas kah squashas, onk woh pomantam8m8 8skannemunnu et woskeche ohohket.
7.4 Newutche mahche nesausuk tahshikquinukok, sokanonteam ut ohkeit yauonchagkodtash kesukodtash kah yauonchagodtash nukonash: kah nish$noh oaas kezteagkup, nuppaguanoog wutch woskeche ohkeit.
7.5 Kah Noah wutussen wame ne anunn8nont God.
7.6 Kah Noah nequtta tahshit pasuk8we kodtumwohkom, tomogkog yeuut ohkit.
7.7 Kah Noah petutteau, kah wunnaumonuh, kah ummittumwussoh, kah wunnaumonuh ummittumwuss[u]oh weeche, en Arkut, newutche nuppe tomogkon.
7.8 Uppahkesin puppinashim, kah matta uppahkesein puppinashim, puppinshaog, kah nish$noh oaas pomompagit woskeche ohkeit.
7.9 Neh neese petutteaog Noahut en arkut, nompaas kah squaas, neanunn8nop Noahoh God.
7.10 Onk n$nih mahche nesausuk audtahshikquinukok neit nippe tomogkon ut woskeche [o]hket.
7.11 Nequtta tahshit pasuk8we kodtumwáe, pomantog Noah, nahoht[ô]eu nep[á]uz, nabo nesausuk audtahshikquinohhog kes8sh, ne kesukok, tohkékomuash qu[o]gkononogkodtash pohquodchuwánash, kah tomogkonne squoantama[s]h kesukqut póhquaém8uk.
7.12 Kah sokanonup ohkeit, yauonchagkodtash kesukodtash kah yauonchagkodtash nukonash.
7.13 Ne kesukok Noah, Shem, kah Ham, kah Japhet, wunnaumonuh Noah, kah ummittumwossoh Noah, kah nishuoh ummittumwussoh wunnaumonuh weeche petutteaog en Arkut.
7.14 Nag kah nish$noh wuttinnussin puppinashim, wame neetasuog wuttinussinneau, kah nish$noh pomomp[a]kecheg ut woskeche ohket neanussit, kah nish$nho puppinshas neanussit, kah nish$noh psuksesog wuttónequnnóneau.
7.15 Kah petukanóog Noahoh en Arkut, nehnees[u]og, kah ne[hn]ee[su]og, wame weyaus neg keteae nehnohsh[an]cheg.
7.16 Kah neg petutteacheg, petutteau nompaus, kah squaus, wame weyaus, nean[un]8nomp God: kah Jehovah ukkuppuhwhoh.
7.17 Onk tomogkon yau[o]nchatikqunnu ut woskeche ohket, nippe nano missi, onk tahs[h]eem8 Ark, kah waapem8 wutch ohkeit.
7.18 Kah nippe moskehtek88, kah nano missi ut woskeche ohket: kah Ark pomushaum8 woskeche nippekontu.
7.19 Kah nippe nano m8nôi mocheke ut woskeche ohket: kah wame kogsuhkôagish ut agwu wame kesukqut nehtippaash.
7.20 Nabo napanna tashishquonogkot en w[o]hkúmeiye[u] naweequotteau nippe, kah wadchuash natippaash.
7.21 Kah wame weyaus nupp8m8, neg mamonche[c]heg ut woskeche ohkeit: puppinshaog, kah neetasuog, kah puppinashimwog, kah nish$noh pomompakecheg pomompakeog ut woskeche ohket, kah nish$noh wosketomp
7.22 Nish$noh oaas wutch nohnohshon wutch[á]nit wutch pomantamoonk, wame nobohteaoúut, nupp8og.
7.23 Kah nish$noh pasuk oaas pamontog paguanoog, ut woskeche ohket, missinninnuog, kah neetasuog, kah pomompakecheg, kah puppinshasog mamahchekesukqut, kah paguanoog wutch ohkekontu: kah webe Noah na wutchippomantam, kah neg weechayeumoncheg ut Ark.
7.24 Neit nuppe nohkúhkom ohke nequt pasuk8e quinne, kah napanna tahshinchag.
8.1 ONK God mehquanuma[u] Noahoh, kah nish$noh oass uppomantamun, kah wame neetasuog ne weechayéumukúhpuh ut Ark: kah God pamwusheaheau wabanoh ohket, kah qut[òm]8 nippe.
8.2 Kah tohkekomuash mônaiyéuut, kah kenogg[e]neganash kesukqui8k kuppuhh[à]suash, kah sokanon wutch kesukquiug mat sokemun8.
8.3 Kah nippe qushkem8 wutch ohkekontu nagwutteau: kah mahchem8ug nequt pasuk88 kah napanna tahshinchagkodtash kesukodtash, neit s[o]hkaém8ug nippe.
8.4 Kah Ark musséshin nesausuk audtahsúit nepáuz, nabo nesausuk aúdtahshikquiñahog nepâuz, wadchuash ut Ararat.
8.5 Kah nippeash nagwutteaeu qushkem8ash noh p[a]jeh piogqussúit nepâuz, piogqussuit nepáuz, neg[o]nne kesukok, neit wanáshquodti[am]ugish n[o]gquodtash.
8.6 Onk n$nih mahche yaunnéhcheadtequinokok Noah wohshinnum kenogkaneg ut Arkut, ne kezteunkup.
8.7 Kah an8nau kehchikonkontu, noh papomshad nó pajeh nippe nanohtag wutch ohkekontu.
8.8 Wonk an8nau wuskuhwhunnánoh wutch wuhhogkat, wunnaumunat nanábohteái en woskeche ohkekontu.
8.9 Qut wuskuhwhunnan mat namehteóou t[o]h woh ohtag wusseet, kah wonk ukqushketunkquoh ut Arkut: newutche nuppe ohteau woskeche wame ohkeit: neit summagunum wunnutcheg kah wunneemunoh, onk uppóṣheuh Arkut.
8.10 Kah pahto wonk nesausuk tahshikquinokod, neit wonk an8nau wuskuhwhunnánoh wutch Arkut.
8.11 Kah wuskuhwhunnau uppéyaaunoh wanonk88k, kah kusseh kenadtam wunnépogque Olive, ne pashkodtog: nemehkuh Noah 8wahteoun sehteaémo nippe wutch ohkekontu.
8.12 Onk pahto wonk nesausuk tahshikquinukod, kah an8nau wuskuhwhunnanoh kah matta wonk ukqus[h]keaunuk8oh.
8.13 Onk n$nih nequtta tahshit pasuk8we, kah na negonne kodtum88k negonne nepâuz, negonne kesukok, nippe nunnohtèau wutch ohkekontu: kah Noah nohhunnúnnum onkwhôsik Ark, kah natawómpu, kah kusseh, wosketohke nunnóhteau.
8.14 Onk nahohtôeu nep[â]uz, neesnechag nabo nesausuk audtahshikquináhhog nepáuz, neit nunnabohteái.
8.15 Kah God ken8nau Noahoh, n8wau.
8.16 Sohhash wutch Arkut, ken, kah kummittumwos, kenaumonog kah kenaumonog ummittumwussúoh weeche ken.
8.17 Sohh8wush nish$noh oaas uppomantamun weechappémukquéaneg, wame weyaus, puppinshaog, puppinashimwussog, nish$noh pohpomompakécheg pomompakeog ohkekontu, onk woh neech[ú]og m8cheke ut ohkekontu.
8.18 Onk Noah sohham, kah wunnaumonuh, ummittumwossoh, kah wunnaumonuh ummittumwossúoh weeche nagum.
8.19 Nish$noh puppinashim, nish$noh pohpomompakit nish$noh puppinshaas, nishnoh oaas uppomompagin ut ohkekontu ne anussehettit, sohhamwog wutch Arkut.
8.20 Kah Noah kesteauau Altaroh ut Jehovah, kah neemunau nish$noh pahke puppinashim, kah nish$noh pahke puppinshaas, kah wusséphamau chikohtáe sephausuongash ut Altar.
8.21 Kah Jehovah 8weetemontamun, kah Jehovah n8wau ut wuttahut, matta wonk pish nummatchtoôuun ohke newutche wosketompaog, newutche wuttenantam8onk wosketomp wuttahut matchet wutch wuskenuunn[e]at kah matta nuttagkomoh nish$noh oaas uppomantamun, ne mahche usse[a]n.
8.22 Nishohekohkék8k, ohkekonat, kah kepenumunát, tohkoi, kah ku[ssi]tteah, nepun kah popòn, kesukod kah nuhkon matta pish ahquohtan8.
9.1 ONK God wun[n]ánumau N[ò]ahoh, kah wunnaumonoh, kah wuttinuh nahog, Mishummeechumegk, kah muttaan8gk, kah numwapegk ohke.
9.2 Kah k8wabesu[ò]nukk8óog, kah kukquishikouoog, nish$noh puppinashim ohket, kah nish$noh puppinshaas mamahchekesukqut, kah wame neg mamonchecheg ut ohkekontu, kah wame namohsog kehtahhannet, kittinumaununk ut kenutchegan8wout wame
9.3 Nish$noh uppomompágin noh pomantog, noh pish k8meechumunneau, onatuh ahchippog, wame kittinnumauunash.
9.4 Qut weyaus keteaum8ug wusequeheunkanú8g, matta woh kummeech8uneau
9.5 Kah wunnamuhkut 8squeheunk kuppomantam8ongan8 pish n8chitteamon: pish n8chitteamon ut nish$noh puppinashim, kah nish$noh wosketomp: kah nish$noh howan weematoh pish n8chumon ukketeaonk wosketomp.
9.6 Howan se[o]hhog 8sqheonk wosketomp 8skqheonk pish seohhamun nashpe wosketomp: newutche wutogq[u]nneungqunuonganit God kezheau wosketompuh.
9.7 Kah kenaau mishummeechumegk, kah muttaan8gk kah neechântam8k m8cheke keit, kah na$ut mutaân8gk.
9.8 Kah God ken8nau Noahoh, kah wunn[á]umonuh weeche, n8wau.
9.9 Kah neen, kusseh, neen kummenuhkehteauonumw8 n8n8waonk, kah k8skannemunneog nahohtôeu ken.
9.10 Kah nish$noh uppomantamun oaas weechauyeumukquean, puppinshas, neetasuog, kah nish$noh puppinashim yeu ohket wéechauyeumukquean: wutche yeug waguppanneg wutche Arkut, onk neit wame puppinashimwog ohkeit.
9.11 Kah kummenuhketeaúonúmw8 n8n8waonk, kah matta pish wonk wame weyaus paguanoon nashpe nippe togmogkon kah matta wonk tomogkonnuun8, onk matcheteauunat ohke.
9.12 Kah God n8wau, yeu ukkukkinueasuonk k8n8waongan ne ayim nashauwee neen kah kenaau, kah nish$noh oaas uppomantamuh weechauyeumukquean wutche wame pometeongash.
9.13 Nuppon nutáhtomp matokqsut, onk noh kukkineasuonganu8 wutche k8n8waonganun nashauwe neen kah ohke.
9.14 Onk pish n$nih, matohkséhteaon matokqs yeu ohket, ahtomp pish nógqussu ut matokqsit.
9.15 Neit pish nummehquoantam k8n8waongan8 nashauwe neen kah kenaau, kah nish$noh oaas uppomantamun, wame weyaus: kah matta pish wonk nippe tomogkoninno, paguatoun wame weyaus.
9.16 Kah ahtomp pish appu matokqsut, onk pish nummônneau onk woh nummehquoantam maché nohtag n8n8waonk, nashauwe [et] God kah nish$noh owaas uppomantaman, wame weyaus ohket.
9.17 Kah God unnau Noahoh yeu kukkinneasuonk wutche 8n8waonk ne manuhkehteaun nanshauwe ut neen, kah wame weyaus ohket:
9.18 Kah wunnaumonuh Noah waguppanneg Arkut, Shem, Ham, kah Japhet. Ham wut8shin ut Canaan.
9.19 Yeush shwewunnaumonuh Noah: kah nashpe naghog wame ohke [n]onkuhkausu.
9.20 Kah Noah kitche ohkehteaenu8, kah ohkeateau weenominneohteuk.
9.21 Onk wuttattam ne wine, kah kogkéussippamo[u], kah poskinau ut weetuomut.
9.22 Kah Ham wut8shun Kainan naum upposkisuonk 8shoh, kah wuttinnon neswe weematoh ut poquadchit.
9.23 Neit Shem kah Japhet neemunum hogk8onk, kah upponamauon aehtaueu wuttugket, onk quinkáeog, kah puttaghumwog upposkisuonk 8shuoh: kah wuskesuk88ush ompamohtaash, kah matta naum8og 8shuoh uppóskissuonk.
9.24 Kah Noah t8keu wutch 8wineumut kah wahteau peississinutche wunnaumonuh neánhikq[ut].
9.25 Na[h] n8wau Kanaan ohquanumunach 8tinninneumuneuh wutti[n]númo[h] weematoh.
9.26 Onk n8wau, 8nanumunach Jehovah ummanitt8moh Shem, kah Kainan pish 8tinninnumuneoh.
9.27 Manit pish nupwishunau Japhet, onk pish aye[ú]h wuttayeuonganit Shem, kah Kainan pish 8tinninnumunneoh.
9.28 Onk Noah pomantam mahche tomogkog nishwudt pasuk8e kodtumwae, kah napanna tahshinchag.
9.29 Onk wame ukkesukodtumash Noah pasak8gun tahshit pasuk8we kodtumwae kah napanna tahshinchag kodtumwae, neit nupp8,
10.1 YEU pometuongan8 wunnaumonuh Noah, Shem, Ham kah Japhet, onk wunnaumonauh neetuoh mahche tomogkog
10.2 Wunnaumonuh J[á]phet, Gomer, kah Magog, kah Madai, kah Javan, kah Tubal, kah Meshek, kah Tiras.
10.3 Onk wunnaumonuh Gomer, Ashkenaz, kah Riphath, kah Tog[à]rma.
10.4 Onk wunnaumonuh Javan, Eisha, kah Tarshish, Kittim, kah Dodanim.
10.5 Nashpe nag chadchabenaog ummu[h]hanôm8wóash Gentiles ut wutohtuw[ó]ut, nishnoh howan neaunag wuttinnont8waonk nish$noh neaunag wutteashshinunneongan8 wutohtuout.
10.6 Onk wunnaumonuh Ham, Kush, kah Mizraim kah Phut Kanaa[n].
10.7 Kah wunnaumonuh Kush, Seba kah Havilah, kah Sabtah, kah Raamah, kah Sabtekah: kah wunnaumonuh Raamah, Sheba kah D[e]dan.
10.8 Onk Kush wunnaumonaeu Nimrod: noh n8che missugkenuk ut ohket.
10.9 Missugken audchaen ut anaquabit Jehovah, newutche n8waog netatup Nimrod masugkenuk a[u]dch[a]én anaquabit Jehovah.
10.10 Onk newaje kutchissik wuttahs8tamóonk Babel, kah Erech, kah Akkad, kah Kalne ut ohket Shinar.
10.11 Ashur sohham ne wutch ohket, kah tannikheteau Niniveh, kah keihtotan Rehoboth kah Kalah.
10.12 Onk [R]esen nashauwe Niniveh & Kalah yeu missi kei[h]totan.
10.13 Onk Mizraim wunnaumonaeu Lúdim, kah Anamim, kah Lehabim, & Naphtuhim,
10.14 Onk Pathrusim, kah Ka[sl]uhim (newag 8sóhhamun Philistim) kah Kaphtorim.
10.15 Onk Kanaan wunnaumonieu Sidon umméhtammetúmoh, kah Heth.
10.16 Onk Jebusitog kah Emoritog, kah Girgasitog.
10.17 Onk Hivitog, kah Arkitog, & Sinitog.
10.18 Onk Arvaditog, kah Zema[r]itog[,] kah Hamathitog: kah ompetake n[e]adtahshinnehettit Kananitog nanwiyeuog.
10.19 Onk ukkuhkonnegon8h Kananitog wutch Sidon peyauan Gerar. Onk yean Gaza aóan Sodom kah Gomorah, Admah & Zeboim missaúmu[sh]au Lashah.
10.20 Yeuh wunnaumonuh Ham, neadtahshinnehettit, ne unnont8wàhettit wutohtuóut, kah wutohtimoeuwout.
10.21 Onk na en Shemut 8shuoh wame wunnaumonuh Eber, weematoh Japhet mohtomméginit, wuttit neekinneau.
10.22 Wunneechanoh Shem Elam & Ashur kah Arph[a]x[a]d, kah Lud, kah Aram.
10.23 Kah wunneechanoh Aram, U[r], kah Hul, kah Gether, kah Mash.
10.24 Onk [A]rphaxad wunnaumonaeu Salah, kah Salah wunnaumonaeu Eber.
10.25 Onk neesweekheau Eber, pasuk ussowésu Peleg, newutche noh pomontog ohke cha[c]hauben[à]usu: kah weematoh ussowesu Joktan.
10.26 Onk Joktan wunnaumonaeu Alm[o]dad kah Shele[s]h, kah Hazermaveth, kah Jerah.
10.27 Kah Hadoram, kah Uzal, & Diklah.
10.28 Kah Ob[a]l, kah Abimael, kah Sheba
10.29 Kah Ophir[,] kah Havilah, kah Jobab wame yeush wunnaumonoh Joktan.
10.30 Kah neh wado[h]kehettit wutch Mesh[u]a nogqueu Shephar, wadchu wutchepwaou.
10.31 Yeuh wunnaumonuh Shem, nish$noh wutteatea[h]sheauyéuunneau, ne unnont8wahettit, wutohtu[o]ut, wutohtim[ó]euwóut.
10.32 Yeuh wutteahteáhshaiyeuongan8 wunnaumonu[h] Noah, neaunag uppometuongân8 wutohtuout: kah nashpe yeug chachaubenúmun wutohtimoneash ohket, mahche tomogkog.
11.1 KAH wame ohke pasuk unnont8wáonk, kah pasuk hett8wonk.
11.2 Kah n$nih wámohettit chepwoáau, namehteaúog mukkoshqut wutohket Shinar, kah ne wutohkinne[u].
11.3 Kah hettúog, hah, ayeuontuh man8nskog, kah pannuppu chikoswóntu: kah ahtoog man8nskoh wutch qussukquan, kah slime wutch saupae man8n[s]k.
11.4 Kah n8waog, hah ayimontuh keihtotan kah qunnukque kommuk, na woh masukom8mu8k kesuk: kah ayimontuh wesuonk ishkont kussiswaómun yeu ut wame ohkit.
11.5 Kah Jehovah n8keu n8che naum keitotan kah qunnunkqui komuk. uttiyeu wosketomp wunnaumon[û]oh ayimmohettit.
11.6 Kah Jehovah n8wau, kusseh missinninnúog pasuk88og, kah wame pasuk unnontt8waonk: kah yeu n8che ussenaous, kah yeuyeu matta woh wuttamhéoog ne ahcheweséhettit.
11.7 Hah n8kétuh pen8wehteúttuh unnont8waonk, onk woh mo wohtauuttéog.
11.8 Nemehkuh Jehovah chachaubenuh na wutch ut woskeche wame ohket, onk wutahquete [uu]nneau ayimun keitotan.
11.9 Newaje ussowetamuk Babel, newutche Jehovah na wuttitayimun papén8want8waonk wame ohket: kah na wutche Jehovah wunnanwiéhheun et woskeche wame ohket.
11.10 Yeush wutontseongash Shem, Shem nequt pasuk8we kodtumwohkog wunnaumonaeu Arphaxad neese k[o]dtumwae mahche tomogkog.
11.11 Kah Shem mahche wunnaumonâeu Arph[a]xad[u]h, napanna tahshit pasuk8we kodtumwohkomup: neit wunnaumonaeu kah wuttoneu.
11.12 Kah Arphaxad pamontog shwinchage nabo napanna kodtumwae, neit wunnaumonaeu Salahhoh.
11.13 Kah Arphaxad mahche wunnaumonait Salahhoh, yauut pasuk8we kodtumwohkomup, kah nishwe kodtummo, neit wunnaumonau kah wuttôneu.
11.14 Kah Salah pamontog shwinchage kodtumwae, neit wunnaumonaeu Eberoh.
11.15 Kah Salah mahche wunnaumonait Eberoh, yauut pasuk8we kodtumwohkomup kah nishwe, neit wunnaumonaeu & wuttoneu
11.16 Kah Eber pam[on]tog shwin[c]hag nabo yau kodtumwae, neit wunnaumonaeu Pelegoh
11.17 Kah Eber mahche wunnaumonait Pelegoh, yauut pasuk8we kodtumwohkomup kah nabo shwinchage, neit wunnaumonaeu kah wuttôneu.
11.18 Kah Peleg pomontog shwinchage kodtumwae neit wunnaumonaeu R[e]u[ho]h.
11.19 Kah Peleg mahche wunnaumonait Reuhoh, neese pasuk8we kodtumwohkomup, kah pasak8gun, neit wunnaumonaeu kah wuttôneu.
11.20 Kah Reu pamontog shwinchage kodtumwae kah nees, neit wunnaumonaeu Serugoh.
11.21 Kah Reu mahche wunnaumonait Serugoh, neese pasuk8we kodtumwohkomup, kah nesausuk, neit wunnaumonaeu kah wuttôneu.
11.22 Kah Serug pamontog shwinchage kodtumwáe, neit wunnaumonaeu Nahoroh.
11.23 Kah Serug mahche wunnaumonait Nahoroh, neese pasuk8we kodtúmwohkomup, neit wunnaumonaeu kah wuttôneu.
11.24 Kah Nahor pamontog neesneechage kodtumwae nabo pask8gun neit wunnaumonaeu Terahoh.
11.25 Kah Nahor mahche wunnaumonait Terahoh nequt pasuk8we kodtumwohkomup kah nabo pask8gun, neit wunnaumonaeu & wuttôneu.
11.26 Kah Terah pamontog nesausuk tahshinchage kodtumwae, neit wunnaumonaeu Abrahamwoh, Nahoroh, Haranoh.
11.27 Kah yeush wutontseongash Terah, Terah wunnaumonaeu Abramoh, Nahoroh kah Haranoh, kah Haran wunnaumonaeu Lotuh,
11.28 Kah Haran nupup anaquabit 8shoh Terahoh, na ohke ut ne[e]teup, ut Ur ut Kaldes.
11.29 Neit Abraham kah Nahor 8mittumwussissinneaoh: Abram [um]mittumwussoh ussowesu Sarai: kah Nahor ummittumwussoh ussowesu Milchah, wuttaunoh Haran, 8shoh milchah, 8shoh Ischah.
11.30 Qut Sarai mehchéeu wanne wunneechaneu.
11.31 Kah Terah neemunont Abramoh wunnaumonuh, kah Lot wunnaumonuh Haran, wunnaumonuh onk wunnaumonuh, kah Sarai ápenúache, wunnaumonuh Abram ummittumwussoh: kah weeche sohham8m8uh wutche Ur en Kaldes, onk woh auog ohke Kanaan kah paahettit Haran na wuttaiiñeau
11.32 Kah ukkesukodtumash Terah neese pasuk8we kodtumwáe, kah napanna, neit Terah nupp8 ut Haran.
12.1 ONK Jehovah unnop Abramoh, sohhash ken wutch kutohket kah wutch kuttinonkumont, kah wutch k8sh weekit, en ohkeit ne woh kenahtinúnum.
12.2 Kah kutayimoush missi wutôhtimóin, kah k8nánumush kah kummishteoush k8wésuonk, kah pish k8naneteaònit.
12.3 Kah pish n8nanumóog neg wanánumukquéaneg: kah pish nutohqu[a]num noh ohquanumukquean, kah ut kuhhogka[u] wame wutt8wadtuongash ohket pish wunnanumoog.
12.4 Neit Abram sohham ne anont Jehovah, kah Lot 8weechauoh kah Abram nesausuk tahshinchage kodtumwohkum kah nabo napanna sohhag en Haran.
12.5 Kah Abram neemunau Saraihoh ummittumwussoh, kah Lot weematoh wunnaumonuh, kah wame neadtahshekhettit nish magkunnumohettiche, kah neh keteahogk[o]unoh w[o]dtinó[n]che Har[a]n, kah sohhamwog, onk au[o]g ohke Kanaan, onk peyauog ohkeit Kanaan.
12.6 Kah Abram uppanupwushón ohke, en ohket Sichem, ut pag[ô]ntimmúsasqut Moreh: kah Kanánitog neit ne ohkeit.
12.7 Neit Jehovah naéitau Abramoh, kah n8wau, k8skannemunn[e]og nuttinnumauónean yeu ohke: kah na wuttit ayimun Altar en Jehovah$ut, uttiyeuwoh naéitauwop.
12.8 Kah ne 8ch ontsinnun, en wadchuat wutchepwoóntuwae Bethel, kah ne pnamun week, Bethel wutchéksuau, kah Hai wutchepwóou, kah na$ut ayim Altar en Jehovahnit, kah weehquetum 8wesuonk Jehovah.
12.9 Kah Abram nayaiyaiom en Sowanaiyeu
12.10 Kah na mahshagquodt ut ohket, kah Abram w8msu en Egipt, naw uttaiin, newutche mahshagquod wussaume ne ut ohkeit
12.11 Kah n$nih paónt kishke Egipt, unna[u] Saraioh ummittumwussoh, kusseh yeuyeu k8wahush k8neet kummóneónte[á]nit.
12.12 Newutche pish n$nih Egiptiansog nogquean, n8waog yeuh ummittumwussoh kah woh nunushhukquog, qut kuketeáhukquog
12.13 K8wehquetumoush n8wash, neetompas, onk woh n8ni wutche ken: kah nukketeahogkou woh pomantam wutche ken.
12.14 Kah n$niyeup Abram paont Egipt, Egiptianog wunnau[ô]uh mittumwussis nikkóme wunneetu.
12.15 Kah Wusontimósumoh Pharoh wunnauouh, kah woweenomóuh ut Pharaoh$ut: kah mittumwussis neemunop en Pharaoh wéekit.
12.16 Kah wunadchanau Abramoh newutche nagum: kah wuttússhepsumeu, k[â]h wutoxenumeu, kah ukquohquohquánetauogkómeu nomposhimuk, kah wuttinnímu wosketompuh kah mittumwossissoh kah ukquóhquohquonetaúogkomeu usquoshimwo[h] kah Camelsoh.
12.17 Onk Jehovah onkquommómheuh Pharaoh, kah neh weekit, nashpe mishe onkquommom8ongash, newutche Sarai Abram ummittumwussoh.
12.18 Neit Pharaoh weekomau Abramoh, & wuttinuh, toh kittinh[e]h? tohwutch mat usséas yeuoh nummittumwus?
12.19 tohwutch n8waan ne[e]tompas ye[u]oh? ne n8che woh nukkod ummittumwussin, newutche yeuyeu kusseh, kummittumwus, nee[m]un kah monchish.
12.20 Onk Pharaoh unnau wuttinnúmoh wéoggeheahteóg; kah mon[c]heàheuh nagum, kah ummittumwussoh kah neadtahshekhettit.
13.1 NEIT Abram ogquodchuog wutch Egypt, nagum & ummittumwussoh, kah wame ne ahdtahshekit, kah Lot weeche, en Sowanayeu.
13.2 Onk Abram ahche weenauweeteup puppinashimwoh, Silver kah Gold.
13.3 Onk neyaiyaiomp wutch Sowanayeu wehque Bethel, ne ohkeit weske wádt8tap nashauwe Bethel, kah nashauwe Hai.
13.4 Ne adt áyikup Altar, ne ad negonne ayikup: kah [m]a ut Abram wehquetum 8wesuonk Jehovah.
13.5 Lot wonk weechaúont Abramoh, papeississitcheg kah matukenukeg neetasuog wunóhteau, kah weekuwóash.
13.6 Onk ohke mat tápenum8p wamunon náhoh, noh wuttin weechayeuwuttiñeaóont newutche wuttinneetuongan8 missi, & woh mat weechayeuwuttéog.
13.7 Onk penuánittuonk nashauwe ohtop w[u]tassammuáenumoh wunnetasumoh Abram kah nashauwe wutassammuáenumoh wunneetasumoh Lot, kah Kananitog kah Perisitog neit ne 8tohkinneau.
13.8 Onk Abram wuttinuh Lotuh, k8weequetumoush ahque penuanittuonk ohtaj nashauwe neen kah ken, kah nashauwe nutassamuaenumog k[á]h kutassammuaénumog, newutche k8weematittimun.
13.9 Sun mo wame ohkeno anaquabean? k8weequetumoush chipin kuhhog wutch neen, menadtuhteashean nen nuttinohteasheam, asuh aninnuhteashean nen nummenadteasheam.
13.10 Neit Lot spadtawompu, kah moneam wame mukoshqut Jordan, nippe monat nish$noh$ut, asquam Jehovah paguato8gk Sodom kah Gomorrah: netatuppe wuttit tanohketeaonganit Jehovah, neane ohkit Egypt peyan nogque Zoar.
13.11 Neit Lot pepenam wame mukoshqut ut Jordan, kah Lot wutchepwaiyeu, kah chadchabeónittuog.
13.12 Kah Abram wutohteup wutohket Kanaan, kah Lot wutohteup keitotanash mukoshquttáut, kah weeteup kishke Sodom.
13.13 Qut wosketompaog Sodom matchetowog, kah matchenéhéaog Jehovah m8cheke.
13.14 Neit Jehovah unnau Abramoh mahche Lot chippeit wutch nahog: yeuyeu tohshinish kuskesukquash, kah wutuhquáish wutch uttoh [à]pean, nanumayeu, kah sowanayeu, kah wutchepwayeu, kah wutcheksúayeu.
13.15 Newutche wame ne ohke nauman kittinnumauunun, kah kuskannemunog micheme.
13.16 K8skannemunog nuppon onatuh puppissiyeuut ohkeit, nemehkuh wosketomp woogkeetog puppissiyeuash ohkeit, neit woh woogkemau wonk k8skannemunneoh.
13.17 Omkish paspwushaush ohket nesahteag kah ne anukskag: newutche kittinnumaunnun.
13.18 Neit Abram ontattau wetu, kah paont na wuttaiin pagontimmusasqut Mamre, ut Hebron, kah na$ut ayim Altar wutch Jehovah.
14.1 ONk n$nihyeup pomantog Amraphel ketass8t Shinar, Ariok ketass8t Elassar, Chedorlaomer ketass8t Elam, kah Tidal ketass8t wutohtimoneash.
14.2 Yeug ayikeg ayeuwuttuonk, ayeuuhkónittue Bera ketass8t Sodom, kah Birsha ketass8t Gomorrah, Shinab ketass8t Admah, kah Shemeber ketass8t Zeboiim, kah ketass8t Bela, ne Zoareu8.
14.3 Wame yeug weechúhwuttúog wunnohteaiyeuut Siddim, ne salte kehtoh.
14.4 Nabo neese kodtumwae, wuttinneúmoh Chedorlaomer, kah nabo nishwudt kodtum8g wutahquánumóuh.
14.5 Onk nabo yauut kodtum8k, Chedorlaomer peyau, kah tahs8timwoh neh weeche kah wuttinnetahwhóuh Rephaimsoh ut Ashteroth$Karnaim, kah Zuzimsoh ut Ham, kah Emimsoh ut Shaveth-Kiri[a]thaim:
14.6 Onk Horitsoh 8wadchum8wòut Seir, pajeh mukoshqut Paran; kishke touohkomuk:
14.7 Onk qushkeog kah peyaog ut Enmishpat ne Kadesheu8k, kah wuttinnetahwhouh wame wutohtuwoont Amalekiteog, kah wonk Amaritog wodohkitcheg Hazezon$Tamar.
14.8 Onk sohham ketass8t Sodom, kah ketass8t Gomorrae, kah ketass8t Admah kah ketass8t Zeboim, kah ketass8t Bela (ne Zoare[u]8) kah n[à]h 8weech8hwuttinneaoh 8nohkóoúut Siddim.
14.9 Ayeuuhkonetue Chedorlaomer ketass8t Elam, kah Tidal ketass8t wutohtimóneat, kah Amraphel ketass8t Shinar, kah Arioch ketass8t Ellasar, yauog Ketass8timwog, ayueuuhkonittue napanna.
14.10 Onk 8nóohkói Siddim numwohteau slime pussohtégamit, kah ketass8tamwog Sodom kah Gomorra wussemowog, kah na petshaog, kah nag ashqueneanutcheg ussishauog wadchuut.
14.11 Onk wame neemunnumwog maumachiyeuash ut Sodom, kah Gomorra, kah wame meechum, kah moncheog.
14.12 Kah tohqunáog Lotoh, Abram weematoh wunnaumonuh, wodohteup Sodom, kah ummaumatchiash, kah moncheog.
14.13 Onk pasuk peyau pohquohhogkup, kah unnau Abramwoh wuttahebrew, newutche ayeu mukoshquttaut Mamre, Wutamórite, weematoh Eshkol, kah weematoh Aner, kah yeuh 8weetauwadtinuh Abram.
14.14 Onk n8tog Abram missinnówi keematti, wáâmunau ukquáquodtatteaumoh wuttinnumoh, at neekinitche nehenwonche weekit, nishwe pasuk88wog, kah neg nahshwosuk tahsuog, kah 8nomatuhkaóuh Dan weehque.
14.15 Onk chipwúnau wuhhogkuh ayeuuhkonónat nahog, nagum, kah wuttinnúmoh nukonaeu; onk wuttinnetahwhóuh nahog, kah 8namatuhkaóuh en Hoba, menadchéaniyeu Damaskus.
14.16 Onk quhchuwuttau wame maumachiash, kah wonk pas8wau weematuh Lotuh, kah ummaumachiash, kah mittamwossissog, kah missinninnuh.
14.17 Onk Ketass8t Sodom sohham wunnogskauoh, mahche qushkeit wutch aninnetáhwhaonganit Chedorlaomer kah Ketass8timwog weeche, ut 8n[ô]ohkoout Saveh, Ketass8t wut8nôohkôaiyeumut.
14.18 Kah Melchizadeck Ketass8t Salem, sohwu[t]tau petukqunnunk kah wine, kah noh mo wussephausuaénumoh quanunkquappit God.
14.19 Kah 8nanumuh, kah n8wau, 8nanumunaj Abra[m] nashpe quanunkquapit God, wadchanuk qunni kesuk kah ohke.
14.20 Kah 8nànumunaj quanukquapit God, noh ponont kummatwomoh ut kenutcheganit: kah wuttinnúmaoh piukque chippai wame teanteaquashinash.
14.21 Kah ketass8t Sodom unnau Abramoh, aninnumah keteahogkon8wóog, kah ken neemun[i]sh maumachiash.
14.22 Kah Abram unnau ketass8tamwoh Sodom, nutashinn[u]maomp nunnutcheg Jehovah quanunkquapit God, wadchanuk kesuk kah ohke:
14.23 Matta woh keneemunnúmm[ù]unn8h pèmunneat, asuh mattógqunap, kah matta woh neemunnúmo ne teaguas ne ahtoan, ishkont woh kussim n8we[e]n[a]ikeh Abram.
14.24 Webe yeu meechhettit wuskenuog, kah wutchippiyeum8 neg wosketompaog weechogqueúhpanneg Aner, Eshkol & Mamre, neemunnum[o]hhettich wutchippiyeúm8.
15.1 MAhche yeu n$nag, wuttinn8waonk Jehovah peyaanuk Abram ut monomansinneat, n8wau, ahque wabesish Abram, ne[n] kutogqunneg, kah ahche mishe kutonkquatunk.
15.2 Kah Abram n8wau, Lord Jehouah, teaguas kittinninnúm[a]h, michemwush[a]au matta wunneecháneunat, & piah[q]utuk ut neekit yeuoh Eleaz[e]r wut$Damaskus.
15.3 Kah Abram n8wau, Kusseh, matta kittinnúmaiyeup wuskannem, kah kusseh noh neekhit ut neekit, noh wamahtunk nutahtauonk.
15.4 Kah kusseh wuttinn8waonk Jehovah en wuhhogkat n8wau, yeuoh matta pish wam[o]htoou kutahtauonk, qut noh nehenwonche wag kenogkussit, noh pish wamohtoau kutahtóonk.
15.5 Onk uppas8woh poquadchik kah n8wau, yeuyeu natauwompish kesukquieu, kah [o]gkem anogqsog, woh wamogkemat: kah wuttinnuh, onk neyane pish k8skannémunog.
15.6 Onk wunnamptam en Jehovah$ut, kah wutogquanumoh sampweusseáeneuunneat.
15.7 Onk wuttinuh, neen Jehovah sohh8wunukquéop wutch Ur Kaldees, onk woh kittinnumaunun ne ohke, woh kut[a]htaunat.
15.8 Onk n8wau, Woi Manit Jehovah, ut$toh woh nuttinwahteauun nutahtouunat.
15.9 Onk wuttinnuh neemunnumwansheh kowashinem, nashwekodtumwohkog, & squoshimwe goat nashwekodtumohkog, kah ram nashwekodtumwohkog, kah turtle wuskuhwhunnan, kah wuskisham wuskuhwhunnan.
15.10 Kah yeuh 8wame neemunoh kah wutchadchabenuh ut nôeu, kah wuttattatuppissumoh, qut psuksésoh matta wutchadchabenoh.
15.11 Kah puppinshasog paahettit weyausut, Abram wutamahóhkaoh.
15.12 Kah waont mishekouéonk peyaaunuk Abram, kah kusseh mishepohkeni wabesuonk wunuhkukkongqun.
15.13 Kah unnau Abramoh, wahteaue wahteaush k8skannemunog pish penuwohteaóog ohke matta wuttaihéou, kah pish 8tinninnúmunneauh, kah nag pish wutonkquomo[m]héouh yeuut pasuk8we kodtumwae.
15.14 Kah wonk ne wutohtimóin nag neh wadtinneúmhettiche pish n8summoog kah ompetak pish sohhamwog mishénaeetuonganit.
15.15 Onk pish kutom k8shut wunohteaeu, pish kuttit posukkinit ut k8nenukukquinneat.
15.16 Qut yauut pometuonganú8g pish wonk qushkeog, newutche ummatcheseongan8 Amoritsog asquam numwohtáno.
15.17 Kah n$nih w[a]nt onk pohkenai, kah kusseh neahhuttannunnag pagutto[o]8k, kah wequánanteg chagohtag pa[n]nupshaum8 nashauwe chepaiyeuut.
15.18 Ne kesukok Jehovah wuno8wau Abramoh, n8wau, en k8skannemunut nummagun yeu ohke wutch Egypt Sepuut, onk yeanke[h]teihtequt Euphrates.
15.19 Ukkenit, Ukkenezit, U[k]kadmonit.
15.20 Wuthittit, Upperisit, kah Rephaimog.
15.21 Kah Wutamorit, kah Ukkananit, kah Wkgirgasit, kah wut$Jebusit.
16.1 QUt Sarai Abram ummittamwussoh matta wunneekitteunk8oh; kah wuttinnúmu mittumwussissoh wutegiptionuh ussowesu Hagar.
16.2 Kah Sarai unnau Abramoh, kusseh yeu$yeu God numméchehúk k8wehquetumoush weet[u]am nuttinnum, mamiit woh n8nechā nashpe nagum: kah Abram wun8swetauoh ne an8wadt Sarai.
16.3 Neit Sarai ummittumwussoh Abram, nemunau Hagaroh wuttinnum wut$egiptianoh, mahche piukque kodtumwae wutohket Abram ohket Kanaan, kah wuttinnumauunoh wessukeh Abram 8mittumwississinneat.
16.4 Kah petutteauóneau Hagaroh kah wompoquoouh, kah wahteunk 8wompoquauonk ummishonanumáu wussonksquaumoh, nehenwonche wuskesukqut.
16.5 Kah Sarai unnau Abramoh, nuttinhetteáonk kuttinhin, kuttinnumanup nuttinnũ ut kuhpânôganit, kah nag 8wompwequauonk nummishananumit nehenwonche wuskesukqut, Jehovah wussittich nashauwe ken, kah nashauwe nen.
16.6 Kah Abram únnau Saraihoh, kusseh kittinnum kenutcheganit appu, unneh uttô[h] en wunegik ut kuskesukqut: kah Sarai onkapunanont, 8semoetunkquoh wutch anaquabit.
16.7 Kah wunnamheuh wutangelsumoh God ut kishke tohekomu ut touohkomukqut, kishke tohkekomuut ut mayut Shur.
16.8 Kah n8wau, Hagar wuttinnúmoh Sarai tunoh k8m, kah tunoh kuttoh, kah n8wau, n8chepuhh8wam wuskesukqut nussonksquom Sarai.
16.9 Onk wutangelsumoh J[o]hovah wuttinuh qushkeshe[n] kussonksqomut, kah hopush ut agwu wunnutcheganit.
16.10 Onk wutangelsumoh Jehovah wuttinuh muttaanhennon nummuttaáneh k8skannemunog m8cheke, matta pish waogkemoóg, newutche monaog.
16.11 Kah wutangelsumoh God wuttinuh kusseh k8wompequau, pish k8naumoni, kah pish kuttissowen Ishmael, newutche n8tam God kutohquanum[ó]onk.
16.12 Kah pish touohkomukquoshimweninnú8, wunnutcheg ayeuuhkoneau nish$noh wosketomp, & nish$noh wosketomp wunnutcheg ayeuwohkonuk: kah pish ayeu anaquabenit wame weematoh.
16.13 Onk wutti[s]sowenon Manit ne an8wop ken Manit kenaeh, newutche n8wau sun nunnatinneah noh nógqueh?
16.14 Newutche wuttohhamuk ussowétamun Beerlahairoi, kusseh nashauwe Kadesh kah Bered ohteau.
16.15 Onk Hagar neechau wunnaumonuh Abram, kah Abram wuttissowenon wunnaumonuh Hagar neechaje[h], Ishmael.
16.16 Kah Abram shwòsuk tahshinchag kódtumwohkomup kah nequtta, Hagar neechad Ishameloh wutch Abramoh.
17.1 KAH abram pask8gun audtashinchage kodtumwohkog ka[h] pask8gun, Jehovah nae[i]hte[á]u Abramoh, kah wuttinuh, nen Manit wame manuhkésee, pompomushaush anaquabeh kah pannuppe wunneetush.
17.2 Kah nutayim n8n8waonk nashauwe nen kah ken, kah kummuttaanhesh m8cheke m8cheke.
17.3 Kah Abram sukoshk[o]dtassun, kah God ukken8nun, n8wau.
17.4 Papaume nen, kusseh n8n8wáonk k8weetomuk, kah ken pish wut8shin monagish wutohtimóneash.
17.5 Kah matta pish wonk kuttehinnit[$]eóh Abram, qut pish kuttissowis Abraham, newutche katayimoush 8t8shin monagish wutohtimóneash.
17.6 Kah kummuttaanhesh m8cheke m8cheke, kah kutayimoush wutohtimoneash, kah ketass8tamwog pish 8mwog kuhhogkat.
17.7 Kah nummenuhketeuh n8n8waonk nashauwe nen kah ken, kah k8skannemunn[e]og nahohtóeu ken, ut uppométuongan8wout, wutch machemohtag wunn8waonk, kah woh neen kummanitt8m, onk k8skannemunneog nahohtôeu ken.
17.8 Kah kittinnumaush kah k8skannemunneog nahoht[ô]eu ken ohke neadt pen8wehteayeap, wame ohke Kanaan, machemohtag ohtoonk, kah nen n$nag** ummanitt8m8oh.
17.9 Kah wuttinuh God Abrahamoh, kah pish kenanaeihteóh n8n8waonk, ken kah k8skannemunneog nahoht[ó]eu ken uppometuongan8óut.
17.10 Yeu n8n8waonk uttoh pish nanauwéhteauóg ut nashauwe nen kah ken & k8skannemunog na[h]ohtoeu ken, nishnoh pasuk wosketomp pish quoshqusausu.
17.11 Kah pish kukquôshqussumumw8 ut uhquáeu k8weyaus8, kah yeu pish kukkinneasuonk wutche wunn8waonk nashauwe ut nen kah kenaau.
17.12 Kah noh shwosuk audtahshikqun apit, pish quoshqusausu [k]enugkeu kenaau, nish$noh wosketomp ut kuppometuongan8wóut, noh ut neekit weetuomut, kah noh tapwhut howane penuwot wutche teauguash, uttiyeuoh mat wánaumóneyéan.
17.13 Noh ut neekhit keekit, kah n$noh adtoáop teauguash, noh mos wunnamuhkut quoshqusausu, kah n8n8w[a]onk pish ohteau keyausut, wutche machemohtag wunn8waonk.
17.14 Kah matta quoshqusauseg wosketomp, 8weyaus ut uhquáeu matta quoshqusaussu8k, n$noh kéteahogkou pish tumwuswau wutch ummissinninnút[u], n$noh p[ó]qunnu[m] n8n8waonk.
17.15 Kah wuttnih God Abrahamoh, papaume Sarai ummittamwussoh, matta pish kittehhenoh Sarai, qut pish ussowesu Sarah.
17.16 Kah pish n8nanum, kah kittinnumaush wunnaumonuh nashpe nagum kah n8nanum, kah noh pish wutohtimowonganu8, ukketass8tamóm8oh missinninnúog pish 8mwog wutch wuhhogkat.
17.17 Neit Abraham sukoshkodtassun, kah hahanou, kah n8wau ut wuttahut, sun woh n8neecha[n], nequt pasuk8we kodtumwohkomon, kah Sarah pasak8gun tashinchage kodtumwohkog, sun pish neechau?
17.18 Onk Abraham unnau Goduh, Woi onk woh Ishmael pomantam ut anaquabean.
17.19 Kah God n8wau, Sarah kummittumwos wunnamuhkut pish k8ch wunnaumoni, kah pish kuttissowen Isaak, kah pish nummenuhkehteau n8n8waonk wutche machemohtag wunn8waonk, kah wuskannemunneoh nahohtóeu.
17.20 Kah papaume Ishmael ken8taush, kusseh n8nanum, nummishummeechumeh kah nummuttaáneh m8cheke m8cheke, pish nabonees88woh santimoh, onk nummishteoh wutohtim.
17.21 Qut n8n8waonk nummenuhkehteauo[u] Isaak, uttoh woh Sarah neechadche wutche ken ne wonk aquompak kodtum8k.
17.22 Kah ahque keket8kauont, kah God ashpet wutch Abrahamut.
17.23 Neit Abram neemunau Ishmaeloh wunnaumonuh, kah wame neekinutche ut weekit, & wame adtoadcheh wutche tea[u]gash nish$noh pasuk wosketomp, kenugke wosketompáog weekit Abraham, onk quoshqussum weyaus ut uhquae, ne kesukok ne àn8wop God.
17.24 Kah Abraham pask8gun tahshinchage kodtumwohkom, kah pask8gun, ne quoshqusuk 8weyaus ut uhqua[e].
17.25 Kah Ishmael wunnaumonh nabo nishwe kodtumwohkumoh ne quoshqussuk 8weyaus ut uhquae.
17.26 Ne keṣukok quoshqusausu Abraham kah Ishmael wunnaumonuh.
17.27 Kah wame wosketompaog ut weekit, neekinutcheh ut weekit, kah adtoohpoh wutche teauguas penuwohteuh 8weeche quoshqusau[ssun]euh.
18.1 ONk Jehovah naeihtaau ut pagontimusasqut Mamre, kah appu wusquoantamut weekit kâsittag.
18.2 Kah ashpuhquait natawompu kah kusseh, nishuoh wosketompuh weechekompaumuk, kah nauont quogqúeu wutch squoantamut weekit, kah wunnogskauwoh, kah mauwaeu en ohkekontu.
18.3 Nah n8wau nusontimom, namehteaúnon kitteamonteànittuonk ut anaquabean, ahque paumushaush k8wehquetumoush wutch kittinninnúmut.
18.4 Neemskomunach nippeémes k8wehquetumoush, kah kutchessittau8k kusseet8woash kah anwôsinn8k ut kishkunk.
18.5 Kah neemskom kodchuhkoi petukqunneg, neemóunúhkun kuttahh8wóog, mahche ne nag woh kummonchem8, newutche yeuwadj payauónat kittinnum, onk nag n8wáog ussish ne án8wáan.
18.6 Kah Abraham kenupshau en wetuomut en Sarahut, kah n8wau, teanuk nanashwunush shwe peksú8 nanohkinn[ô]hsik n8khik, tuttouhpunash, petukqunnunganéhtaash ut n8tau a[n]otag.
18.7 Kah Abraham ussishau wunneetasumut, kah nôs8au Kalfoh n8hkésu kah weekun, kah uppaudtaonuh wuskénuh, kah teanuk ukkesoh.
18.8 Kah nemunum butter kah sogkodtunk, Kalfoh ne kesiswoncheh, kah upponuh anaquabenit nahoh, kah noh kishke neepau ut kishkunk onk meetsuog.
18.9 Kah wuttinnóuh, uttoh woh Sarah kummittamwus? kah n8wau kusseh weetuomut.
18.10 Onk n8wau, qushkeon nukqushkem en kuhhogkaáau, ne adt8che pomantam8wonganú8k, kah kusseh Sarah kummittumwussis pish wunnaumonaieu, kah Sarah n8tam ut weetuomut, squontamut, ut uppusquanuwóut.
18.11 Kah Abraham kah Sarah mohtantam88og, kah sepepomantamwog, kah Sarah wutahquenaiin neyane mittumwussissog.
18.12 Newutche Sarah kemeu hahanu, kah n8wau mohtántamon woh n8weekontam8ongan, kah nussontimom wonk mohta[n]tog?
18.13 Kah Jehovah unnau Abrahamoh, tohwhutch Sarah hahanit? an8wadt, sun wunnamuhkut woh neecham mohtantamon?
18.14 Woh wussiog-gehukqun Jehovah[?] neádt8che kuhk8wámuk pish nukqushkem en kuhhogkat, neádt8che pomantamowonganu8k, kah Sarah pish wunnaumónieu.
18.15 Neit Sarah quen8wau, n8wau, matta nutahánu, newutche wabesu; onk n8wau matchaog, qut kutahánup.
18.16 Kah wosketompaog neepoog nawutch, onk nuhquaéog Sodom: kah Abraham 8weechauuh, ummonchanuh en mayut.
18.17 Onk Jehovah n8wau, sun woh nutáhtuttáuon Abraham, ne kodnéhheog?
18.18 Newutche Abraham wunnamuhkut pish 8tohtimóin missi kah menuhkoi, kah wame wutohtimóneash ohkeit pish 8nanumoog ut nagum.
18.19 Newutche n8wáeh, noh woh piahtimau wunneechanoh, kah weechininnúmonche nahohtôeu, kah pish nanaihteaog ummay Jehovah, ussen sampwagk, kah wussittumôonk, onk woh Jehovah uppaudtauon Abrahamoh ne anomp.
18.20 Kah Jehovah n8wau, newutche missi ummauunitteauáonk Sodom, kah Gomorrah, kah newutche ummatchéseonganooash ahche uhqunneunkquodtash.
18.21 Nunn8kem yeuyeu, kah nunnaum toh wuttin usseneau neyan8wómuk, ne paôónukqueh qut matta n$nán8g, onk nukkodwahteoun:
18.22 Kah w[e]sketompaog qushkeog na$wutch, kah auog nogque Sodom$ut, qut Abraham ash neepau anaquabit Jehovah.
18.23 Onk Abraham uppas8sukauoh, kah n8wau, Sun kuppagwun sampwesecheg weeche matchet8wog?
18.24 Paguodcheh napannatashinchagodtog sampwesecheg ut keiht8tanit, sun woh kuppagw[u]n, kah matta woh k8wadchanum8h ne ayeuonk, newutche napannatahshinchagodtog sampwesecheg na apitcheg?
18.25 Na8sukash ne ussen, nushon sampweussécheg weeche matcheet8woh: kah sampwesecheg neyan[e]yeuunát matcheet8ut, na8sukash, noh wussituk wame muttaok, sun mat sampwesu?
18.26 Kah Jehovah n8wau n[à]méheog napannatahshinchagodtog sampweusseáenúog ut Sodom, ennom8tani, neit nukketeahôog wame neg noh apitcheg newutche nág.
18.27 Neit Abraham wunnamp8hamaúoh, kah n8wau, kusseh yeuyeu, wo[û]s nutapshom ken8non Jehovah, qut nen webe puppisai kah pukque.
18.28 Paguodche matta wutappéineau napannatahsuog sampwesecheg, neh woh napanna wutteáshinéhchagsinneau, sun kuppáguadtoh wame ke[i]htotan ukquenassinneaóut napanna tahsuog? kah n8wau, naut nameheoh yauonchagkodtog kah napanna tahsuog, matta nuppaguadtaónun.
18.29 Kah wonk ukken8nuh & n8wau paguodche woh naut kenameh yauonchagkodtog kah n8wau matta woh nutussen newutche yauonchagodtog.
18.30 Kah wuttinuh wóiyikisseuh k8wehquetumoush ahque musquantaj God, kah nukket8k[a]m, paguadche naut kenameh shwinchagodtog kah n8wau matta woh nutussen naut nameheog shwinchagodtog.
18.31 Kah n8wau, kusseh yeuyeu wôus ne nuttinne ken8non God, paguodche woh nesneechagkodtog kenameh naut, kah n8wau matta woh nuppaguanoog wutche neesneechagodtoh.
18.32 Kah n8wau woiyikisseuh k8wehquetumoush ahque musquantaj God, kah webe majish pasukqut nukkeket8kam, paguodche woh kenameh piukqussuog: kah n8wau, matta woh nuppaguanoog piukqusséhettit.
18.33 Neit Jehovah monchu quenau mahche ken8nont Abraham, onk Abraham au wutohket.
19.1 ONk neesuog Angelsog peyauog Sodom, wannongk88k kah Lot áppu 8squoantamut Sodom, n[â]ont, neepau onk woh wunnogskauoh, kah nau[aé]mo wuskesuk en ohkekontu.
19.2 Kah n8wau kusseh yeuyeu nussontimomog quinnupp[e]gk k[o]wéquetumauúnnumw8 weekit kuttinninnúmw8, kah nequttaqunohteagk, kah kutchessittau8k kusseet8woash, onk nompoáeu omohkeóg pish kummonchemw8 kuttâongan8w[ó]ut, kah n8waog matta, qut nutapimun poquadchik wompanu
19.3 Kah m8cheke ummenuhke na[t]umpassúmuh nahog, kah qunnuppeog, petutteaog weekit, onk ummishadtupweheuh, kah apwau weekog petukqunnuk, kah meesuog.
19.4 Qut asquam kaéhetteg wosketompaog ne Keiht8tanat, wosketompaog Sodom, weenuhkomog wetu, wuskenuog kah kutchisog, wame missinninnúog waéenu Otan.
19.5 Kah wehkomóog Lotuh, kah wuttinóuh, uttiyeug wosketompaog pétakunkqueáneg yeu nohk[o]g? sohwhutaiinnean, onk woh n8wahéonnónog.
19.6 Onk Lot sohham wutch squoantamut, kah yeánittánum nahohtôeu.
19.7 Kah n8wau k8wehquetumaunumw8 neematog ahque ne en matchesegk.
19.8 Kusseh yeuyeu nesuog nuttânog, matta waheunkeg wosketompuh, k8wehquetumauuñumw8 nag kuppaudtaunnaóont kenaau, kah unnehhuk nag ut$toh en tapeneamóg ut[-] kuskesukkouóut, webe yeug wosketompaog ahque toh unn[é]heuk, newutche yeu waj peyaog ut agwe onkouohtáut neekit.
19.9 Kah n8waog amakompau, wonk n8waog yeuoh pasuk wuttinneapeyon, kah kodwussittum, yeuyeu kumm8chéke kummatchenehennumun onk nagoh, onk ukquentauóuh wosketompuh Lotuh m8cheke, onk pas8tshaog kod pohquanumwog squoant.
19.10 Qut wosketompaog s[o]nkhenchaiéog, kah pethennaog Lotuh wetuómut, en wuhhogkaoont, onk yeanittânumwog.
19.11 Kah wuttogkomouh wosketompuh pogkenumoonk, neg apitcheg squoantamut, papeissitcheg kah matikénukeg, onk sauanumwog ummiskomunnaout squoant.
19.12 Kah wosketompaog unnaog Lotuh, sun yeu wuttapinneau onkatoganeg, asuh waseenumukqueaneg, kah kenaumonog kah kuttânog, kah nish$noh teag ahtôan yeuut otanit, yeu$wutch sohh8us yeu wutch ayeuonganit.
19.13 Newutche nuppaguatauunn[a]n yeu ayeuonk, newutche ummishont8waongan8 nano missi ut anaquabit Jehovah, kah Jehovah nuttann8nukqun nuppaguatauunnanonat.
19.14 Onk Lot sohham, ken8nau wasenumukqutcheh, uttoh weetauomunutcheh wutt[ô]noh, kah n8wau, neepau8k, sohham8k yeu wutche ayeuonganit, newutche Jehovah yeu uppaguatauun otan: qut ut wuskesukqut wasenumukqutcheh neyane ohk8wau mamúskeyimuk.
19.15 Kah nompoáeu Angelsog wahwápimàog Lotuh, n8waog, omkish, nee[m]un kummittumwos kah neeswe kuttânog, yeu apitcheg, ishkont kummahtus, otan ut umm[a]tches[e]onganit.
19.16 Kah padjeh n$naiyit, wosketompaog ukkogken[ô]un wunnutcheg, kah wunnutcheg ummittumwussoh, kah wunnutcheganoash neswe wutt[ô]nuh Jehovah k[o]dtumonteanumōt) kah wussohh8un[o]uh & upponouh poquadch8tanit.
19.17 Onk n$nih pas8wahettit poquadchit n8wau pohquohwutaush kuppomantamóonk, ahqúe ompamuhquash, asuh ahque apsh wame mukoshquttáut, pohquohush en wadchuut, ishkont kutushk[o]mehit.
19.18 Kah Lot wuttinuh náhoh woi ahquye n$naj nussontimom.
19.19 Kusseh yeuyeu kittinnum miskom kitteamonteaneteaonk ut anaquabean & kummishteaun kummonaneteaonk neasé[a]nshean, wadchanumo[n] nuppomantamoonk matta woh teanuk nuppohquonum8 en wadchuut ishkont wosketuonk nunnahtwunuk kah woh nunnup.
19.20 Kusseh yeuyeu, yeu otan páhs8 woh nútusishonat, kah pe[a]sin, woh na p[à]udshonti (matta peasininn8?) & pish nukketeahogkou pomantam.
19.21 Onk wuttinuh kusseh kutapeneaumaunun yeu$wutche, kah matta woh nukkepuhtea[ù] yeu Otan, ne wéhquetamaean.
19.22 Kenupsash ná ussishash newutche matta woh toh nutussúh, toh woh na kuppeasin, newajeh hettamuk Otan Zoar.
19.23 Nepàus paspishop ut ohkeit, Lot petutte[á]dt Zoar,
19.24 Neit Jehovah sokanum ut Sodom & ut Gomorra brimstone, kah n8tau wutche Jehovah wutche kesukquiug.
19.25 Kah ukkepuhonash yeush Keihtotanash kah wamemukoshqut kah wame neg noh apitcheg Otanatash & ne noh adtanegik ohkekontu.
19.26 Qut ummit[t]umwussoh ompámuhquaéoh wutch uppusquanit, kah ayeuau pogkomu[h]quonkanu salt.
19.27 Kah Abraham t8keu nompo[a]éu en na neepokup ut anaquabit Jehovah.
19.28 Kah unnohquaeu nogqueu Sodom kah Gomorra, kah nogqueu wame ne ohkit mukoshqutaut kah umm[o]neneamun, kah kusseh puku[t]aou [o]hket onatuh ahhut sabasumuk áhu[n]nupukutáig.
19.29 Onk n$nih God paguatunk otanash mukoshquttaut, God mehquanumau Abraham, kah sohh8waunau Lotuh, wutch noeu kepuhkonittuongunit, ne kepuht[é]adt otanash ne wadohkit Lot.
19.30 Kah Lot sohh[á]m wutch Zoar onk ayeu wàdchuut, kah neswe wutt[à]unoh weeche: newutche wabesu ayin Zoar, kah weetu hassun$nekit nagum kah neswe wuttaunoh.
19.31 Kah mohtomegit unnau weesumussoh K8shun kutchaiyeu8, kah matta woh toh wosketompaun8 yeu ohket kuppetakonukqunnanonut, ne asehettit wame muttaohkéog.
19.32 Hah wuttàttamwéheuntuh K8shin wine, onk woh keneesinan onk woh k8wadchanumauom[ún] 8skanemoneuh K8shin.
19.33 Onk wuttattamweheaog 8shuoh wine ne nohkog, onk mohtomegit petutteau, onk neesin 8shoh, kah matta wahteáu ne seepsuk kah omohkeit.
19.34 Onk n$nih nompuhkeit, mohtomegit unnau wesumussoh, kusseh neennup n8sh wanongk8k: wonk wuttattamweheuntuh wine yeu nohkog, kah petutteash, kah neesin onk woh k8wadchanumauómun 8skannemeneuh K8shin
19.35 Kah wonk 8tattamweheóuh 8sh8oh wine ne nohkog, kah peississit nepau kah wūnesinuh, kah matta wahteau ne seepsuk kah ne omohkeit.
19.36 Nemehkuh neeswe wuttônuh Lot wompequ[a]uog wutche 8sh8oh.
19.37 Kah mohtomegit wunnaumonieu, kah wuttissowenuh Moab, yeuoh 8sh8oh Moabitog yeu pajeh kesukok.
19.38 Kah wesumussoh wonk wunnaumonieu kah wuttissowenuh Be[n]m[a]mi: yeuoh 8sh8oh wunnechanoh Ammon yeu pajeh kesukok.
20.1 ONK Abraham na 8mun sowanohkomukqut kah wutohtu nashauwe Kadesh kah Shur, kah namshpeyau ut Gerar.
20.2 Kah Abraham n8wau papaume Sarah úmmittumwussoh yeuoh nummissis kah Abimelek ketass8t ut Gerar an8team8 kah wunnemunoh Sarah.
20.3 Qtu God peyaonau Abimelechuh ut kouénat kah wuttinuh, kusseh ken kenup newutch[e] na mittumwussis neemunadt, newutche noh wussoh.
20.4 Qut Abimeléch asquam pas8sukauonk & n8wau, Lord, wonk kenéhtoh sampweseae wutohtimoin.
20.5 Sunnummatta nuttugk8us yeuoh nummissis & nagum nux nagum nehenwonche n8wop yeuoh nuttonugqus: ut nussampwetea[n]aonganit, & [ma]tta woskehuwomun8ut nunnutcheg y[e]u nutussen.
20.6 Onk God wuttinuh ut kouenat, nux n8wahteoun yeu kutussen k8ssampwet[e]ah[a]onganit, newutche kutchekénu[n]up wutch kummatcheneheneat, newutche matta kitt[in]na numunoh mussin.
20.7 Kah yeuyeu qushkenumau wosketomp u[m]mittamwussoh, newutche noh Manittowompaenin onk pish kuppeantam wanshhuk, kah pish kuppomant[a]m kah matta qushkenumauoa[d]t, wahteaush pish wunnamuhkut kenup ken kah wame neahtauan.
20.8 Newajeh Abimeléch omohku nompoaeu, kah wekomau wame wuttinnumoh, kah yeush kuttw8ongash wuttininnonash wam[u] ut wuttauogk8wóut. onk wosketompaog m8cheke wabesuog.
20.9 Neit Abimelech wehkomau Abrahamoh kah wuttinnuh. toh kittinheimûn? kah toh kittinne wuttamhish onk woh kuppaudtah kah nutass8timóonk ummishe matchesenat? kuttinhenneash nish matta woh aséonsh.
20.10 Kah Abimelech unnau Abrahamoh, teaguas kenaum yeu waj ussean?
20.11 Kah Abraham n8wau, newutche nuttenantamup wunnamuhkut, qushaonk God matta yeu ayeuonganit ohtano, onk woh [n]unnushhukquog newutche nummittumwussoh.
20.12 Qut wunnamuhkut noh nummissis, ne wuttónoh n8sh, qut matta wutônuh no-kas, onk n8mittum wussissin.
20.13 Onk n$nih God ayimungquean nanwúsho[n] wutch weekit n8sh, nuttinóp, yeu k8womoausuonk pish ánhean nish$noh ut uttôh paôog, n8wash papaume neen nunnohtónugqus.
20.14 Kah Abimelech neemunau shepsoh, kah oxinoh kah wosketompae wuttinnúmoh, kah mittumwussisse wuttinnumoh, kah wuttinnumaunuh Abrahamoh, & ukqushkenumauuh wonk Sarahhoh ummittumwussoh.
20.15 Kah Abimelech n8wau kusseh, nutohke ohteau anaquabean, wutohkish uttoh wekeneaman.
20.16 Onk Sarah unnau, kusseh nuttinnumau kenohtonugqus nequt muttanonganogkodtash silver: kusseh yeuoh kuttungquequohhou, k8wutche neg weetomukqueaneg, kah wame, yeu unáushkomunàh.
20.17 Neit Abraham peantamauau Goduh: onk God neetskeheau Abimelechuh, kah ummittumwussoh, kah mittumwussisse wuttinnúmoh, & neecháog.
20.18 Newutche God kuppohham wame wuttóontómuk8m8uh ut weekit Abimelech, newutche Sarah ummittumwussoh Abraham
21.1 ONK Jehovah nátawóhhau Saraihoh ne án8wop, kah Jehovah wuttinhuh Sarahoh ne anomp.
21.2 Kah Sarah wompoquau, & neechanishau Abraham wunnaumonuh, ut ukkeechiyeuunneat, ut utt8che neán ukkehtimop God.
21.3 Onk Abraham wuttussowenuh wunnaumonuh neh neekitteawunche, Sarah neekitteáw[o]nche, Isaak.
21.4 Onk Abraham quóshquswau wunnaumonuh Isaakoh nishwosuk audtashshikquinápinit, God ne anunn8nop,
21.5 Kah Abraham nequt pasuk8e kodtumwohkom neekitteawudt wunnaumonuh Isaakoh.
21.6 Onk Sarah n8wau, God nutahánhik, wame n8togig n8weetanum8mukquog.
21.7 Onk n8wau howan woh ánont Abrahamoh, Sarah woh n8s[ó]oh mukiesoh? newutche nunnechanush wunnaumonuh nean kechisuut.
21.8 Onk mukkies kenuppétu, kah 8cheninnop: & Abraham mishenukissu ne kesukkok Isaak 8chenin[á]t.
21.9 Onk Sarah naau wunnaumonuh Hagar Wutegyptianú8 neekiteauompuh Abrahamoh, momontauont.
21.10 Newutche unnau Abrahamoh, pogkes yeuoh missinnóe mittumwussis kah wunnaumonuh, newutche wunnaumonuh yeuoh missinoe mittumwussis, matta pish nómpanunk8 weeche nunnaumonuh, weeche Isaak.
21.11 Onk yeu 8saume 8tamanatamhukqun ut anaquabit Abraham newutche wunnaumonuh.
21.12 Onk unnah Go[h] Abrahamoh, ahque 8tamanatamhukqush ut anaquabean newutche wusken, kah newutche kummissinnóe mittumwussis: wame ne an8wadt Sarah n8tamweussish wuttinn8waonk: newutche ut Isaak k8skannémuneog pish henneog.
21.13 Kah wonk wunnaumonuh missinnomittumwussis pish nutayimau wutohtimoin newutche noh k8skannem.
21.14 Kah Abraham nompoaeu omohku, neemun petukqunnunk, kah wisquad numwohta nuppe, kah wutt[ó]nnumaun Hagaroh, (wunnayéutunon) & wusken, kah moncheaheuh: & monchu, kah nanwushau touohkomukqut Beersheba.
21.15 Kah nippe mahtshau wishquadt: onk ponau mukkiesoh agwu poshquodchuut.
21.16 Kah monchu, kah nummatappu uppiuhsukukauou, n[o]asu, woh p[a]udohtamuk, newutche n8wau ahque naumutti wunnupp8onk wusken, kah uppiuhsukukauouh kah wuttauatongqussu kah mau,
21.17 Kah God n8tam wuttauatonkqussuōk wusken, kah wutangelumoh God wehkomau Hag[à]roh wutche kesukquiug, kah wuttinuh tohspinau Hagar? ahque wabesish, newutche n8tam God wuttauatónkqussuonk wusken uttôh apit.
21.18 Neepaush waapin wusken, kenàmwi[n] kenutcheganit: newutche nutayimau missi wutohtimoin.
21.19 Kah God w[ô]shwunum wuskesukquash kah naum wutahhamonk, kah monchu, kah numwôhpágunau wishquau nippe, kah wuttattumweheuh wuskenuh.
21.20 Kah God weetomau wuskenuh, kah kenuppétu kah weekitam touohkomuk, kah sasompwohtau.
21.21 Kah ayeu touohkomukqut Haran, kah okasa nemunau mittumwu[s]soh wutch ohkit Egypt.
21.22 Onk n$nih, ne ahquompak Abimelech kah Phikol kehchimugquomp wutayeuteomuh ken8n[à]og Abrahamoh, n8waog, God k8weetomuk nish$noh kutussen.
21.23 Newutche yeuyeu chadchekéemeh yeu nashpeu God, onk matta woh kuppann8wáenéhu, asuh mat nunnàumon, asuh nat nunnaumon wunnaumonuh, netatúpe womoausuonk ne anhen, ne pish kuttinhen & ne ut ohket uttoh anea[u]peyoan.
21.24 Kah Abraham n8wau nutchadchekéyeuam.
21.25 Onk Abraham áushkomau Abimelechuh newutche wuttáhamonk, uttiyeu Abimelech wuttin[u]úmoh chekeeu nemunumohettit.
21.26 Kah Abimelech n8wau, matta n8wá[o]n howan yeu asit, asuh matta kutuss8unah, asuh matta n8tam8unah, qut yeu kesukok.
21.27 Kah Abraham neemunau sheepsoh, kah oxenoh, & wuttinnumáuunuh Abimelechuh onk neeswe wunn8wàog.
21.28 Onk Abraham chippúnau nesausuk tahsuoh sqoshimwoh shepwussémesog wutch shepsehtu.
21.29 Onk Abimelech unnau Abrahamoh, toh nauwuttam88 yeug nesausuk tahsuog sqoshimwog shipwussémesog neg chaupunàcheg.
21.30 Onk n8wau, newutche yeug nesausuk tahsuog squoshimwog shepsemesog k8tnôòg nunnutcheganit, neg woh n8wauwaónukquog, yeu nukkuthamunah yeu wuttahamonk.
21.31 Newutche wuttehéttamun ne ohke Beersheba: newutche nag neeswe wutchadchekéyeuwónittuog.
21.32 Nemehkuh wunn8waog ut Beersheba neit Abimelech neepau & Phikol kechemugquomp wutayeuwehtéomut, & qushkeog en wutohtuout Philistiansog.
21.33 Onk ohketeau matugquemesash ut Beersheba, kah na$ut wéhquetum 8wesuonk Jehovah micheme pomantamoe Manit.
21.34 Kah Abraham wuttineapeyón wutohtuout Philistins m8chetikqunne.
22.1 ONK n$nih, mahche n$nag, God qutcheheau Abrahamoh, onk wuttinuh, Abraham, kah n8wau neen yeu.
22.2 Kah n8wau neemun yeuyeu kenaumon kenukquetegheàe Isaak noh womonadt, kah aush ohkit Moriah, kah naut sephaush chikóhsue sephausuonk ut pasuk wadchuut uttiyeu máshamauun.
22.3 Onk Abraham nompoaeu omohkeu, kah appápuwenehteaú wuttassimoh, onk weechâau neesuo[h] 8skenumoh, kah Isaakoh wunnaumonuh, & papassetaham wuttuhqunash wutche chikohsue sephausuonk, kah neepau kah au ayeuonganit ne anómp God.
22.4 Neit nashikquinukok Abraham spuhquaiau kah naum ayeuonk n8adtut.
22.5 Kah Abraham unnau 8skenumoh, yeu appek weeche asse, kah neen kah nunkomp y[ó] nuttónan, kah n8wowussumómun, kah wonk hô kuppeyéaunúmun.
22.6 Kah Abraham neemunum sephausuwae wuttuhqunash, kah upponamunash Isaakait wunnaumonat, kah neemunum n8teau wunnutcheganit, kah chohquog, kah neeshauog.
22.7 Kah Isaak ken8nau Abrahamoh 8shoh kah n8wau, N8sh, kah n8wau, neen yeu nunnaumon, kah n8wau, kusseh, n8tau, kah wuttuhqunash, qut uttiyeuoh shepsemes, wutch chikohsue sephausuonk;
22.8 Kah Abraham n8wau[:] nunnaumon, God pish quoshaéiteau wuhhogkuh shepsemésoh wutche chikohtae sephausuonk, kah neeshauog.
22.9 Kah peyaog ayeuonganit ne maṣhamaomp God, kah Abraham na wuttit ayimun Altar, kah wunishitteau wuttuhqunash, kah tahtogkuppunau Isaakoh wunnaumonuh, & upponuh woskeche Altar woskeche wuttuhqunit.
22.10 Kah Abraham summagunum wunnutcheg neemunum chohquog, onk woh nushau wunnaumonuh.
22.11 Kah wutangelumoh Jehovah 8wekomuh wutch Kesukqut kah n8wau, Abraham Abraham, kah n8wau neen yeu.
22.12 Kah n8wau, ahque ponsh kenutcheg nunkompaut, asuh ahque toh$henne, newutche n8wahteoun yeuyeu kukqush God, newutche mutta kukkishpadtamien kenaumon.
22.13 Kah Abraham spuhquaeu, kah natauwompu, kah kusseh, uppushquanit shepse nomposhim sadtúwunnadchin kuppahtu: kah Abraham naau kah neemunau shepsoh nomposhimwoh, kah wussephâusinuh, wutche ch[i]ohhtae sephausuonk nompu ut wunnaumonuh.
22.14 Kah Abraham ne ayeuonk wuttissowetamun, Je[k]ovah$jireh, ne an8womuk ne pajeh yeu kesukok, 8wadchumut Jehovah pish naumun.
22.15 Kah wutangelumoh Jehovah weekomau Abrahamoh wutch kesukqut nahoht[ô]eu.
22.16 Kah n8wau, nashpeu nehenwonche neen nutchadchekeyeuwam, n8wau Jehovah newutche yeu kutussen, kah matta kukkishpadtamieu kenaumon kenukquttegheáe.
22.17 Wunanitteaon k8nanumoush, Kah m8chekehuwaon numm8chekeh k8skannemeneog, onatuh anogqsog kesukqut, kah onatuh nogayeu keechepam kehtahhennit, kah k8skannemunneog pish ohtóog 8squontam8 ummatwom8oh.
22.18 Kah ut k8skannemunut wame wutohtimoneash ut ohkit pish wunnanetamunash, newutche kenosweetam nuttiñ8waonk.
22.19 Neit Abraham qushkeu en 8skenúmut kah neepauog, kah weech[à]ittuog en Beersheba, kah Abraham wutohtu ut Beersheba.
22.20 Kah n$nah, mahche n$nag, unnonah Abraham, n8wau, kusseh Milcah nagum wonk neechauau keematoh Nahor.
22.21 Huz mohtommeginitcheh kah Buz weematoh. Kah Kemuel 8shoh Aram,
22.22 kah Chesed, kah Hazo, kah Pildash, kah Jidlaph, kah Bethuel.
22.23 Kah Bethuel wuttoneu Rebeckah: yeuoh shwosuk tahsuoh Milk[œ]h wunnechanshonuh Nahoroh weematah Abraham.
22.24 Kah nees8kauonche ussowesu Reumah neechau wonk Teba & Taham & Thahash & Maachah.
23.1 KAH Sarah nequt pasak8we kodtumwohkom, & neesneechag & nesausuk yeush ukkodtum8ash uppomantamôonk Sarah.
23.2 Kah Sarah ut nupp8 ut Kirjatharba, ne Hebron ohkeit Kanaan, kah ummauunnitteaaunshuh.
23.3 Kah Abraham neepau wutch anaquábit wunnup8moh, & ken8nau wunnaumonuh Heth, n8wau.
23.4 Neen nuppenuwohteau, kah nuttinneapeyon weeche kenaau, aninnumaiegk ohtauunat posekinittuae ohke, onk woh nupposekin nunnup8m wutch anaquabeh.
23.5 Kah wunnechanoh Heth namp8hamauaog Abrahamoh, wuttinouh.
23.6 N8taiinnean nussontimom ken manittoe Sontim k8wutche neenawun, toh weekeneaman n8weenohkeinônit posekin kenup8m: matta hawan neenawun woh k8wohquoantamàuun8mun n8wenohkéinónash wutche ken, qut woh kupposekin kenap8m.
23.7 Kah Abraham neepau kah náuaeihtauau missininnuh ne wadohkinutcheh, anaquabhettit wunneechanuh Heth.
23.8 Kah ukken8nuh nahog, n8wau, unnà[n]tàm[ó]g nuppposekinon nup8m wutch anaquabeh, n8tiegk, kah nanompasittumaiegk Ephron wunnaumonuh Zohar.
23.9 Onk woh nuttinumunk wuthassunnegk Màchpelah, ne ohtunk 8quahtikonit, uttoh án8adtik woh n8ch aninumungqun wutch ahtaunat posekinatue ohke.
23.10 Kah Ephron weetomau wunneechanoh Heth: kah Ephron wuthittite namp8hamauau Abrahamoh n8tau[a]hettit wunnech[a]noh Heth, wame neg petuteacheg squoantamut wut8tant, n8wau.
23.11 Matta nussontimom, n8tah, kuttinumaúunun ohteuk, kah hassunnegk ne na ohtag kittinnumaúunun, anaquabhettit wunnaumon8h nummissinninnumog kuttinnumauunun, posekin kenup8m.
23.12 Kah Abraham nauaeu ut anaquabhettit missinninnuog ne wadtohkitcheg.
23.13 Kah ken8nau Ephronuh, n8tamohettit missinninnuog neg na apitcheg, n8wau, qut tapeneaumau k8wehquetumoush n8tah kittinnumaush teauguash wutch ohke, nohtinnumah onk hô na nupposekinnon nupp8m.
23.14 Kah Ephron wunnamp8hamauoh Abrahamoh wuttinuh.
23.15 Nussontimom n8tah, ohke nôadtu yauudt paduk88ash shekelsash Silver, ne ne teaguas ut nashauwe nen kah ken? newutche posekin kenup8m.
23.16 Kah Abraham 8namptauau Ephronuh, kah Abraham quttahhamauau Ephronuh silver né mashamungqut, n8tamohettit wunnaumonuh Heth, yauut pasuk8oash shekelsash silver wanegegkish ut kenugke kodtauwompasuenuog.
23.17 Kah wutohteuk Ephron ohteuk ut Machpal[a]h anaquohtag Mamre, ohteuk kah h[u]ssunnegk ne na ohtag, & wame matugquash ne ohteakonit, 8taht8onganin.
23.18 En Abrahamut wutohthuonk anaquabhettit wunnaumonuh Heth, k8wutche wame petutteacheg 8squoantamut wut8tan.
23.19 Yeu mahche n$nag[?] Abraham posekinau Sarahoh ummittumwussoh ha[ss]unnekit ohteakonit Machpel[e]h anaquohtag Mamre ne Hebron ut ohkit Kanaan.
23.20 Kah ohteuk kah [h]assunnek ne na ohtag ayimu[n] wunnamuhkut wutohti[n] ut Abrahā wutche ohtauun posekinittuae ohke ut kishke wunnaumomuh Heth.
24.1 ONK Abraham kutchisu8, kah sepepomantam, kah Jehvoah mahche wunnanumuh Abraham wutch wame teanteaguashinish.
24.2 Kah Abraham unnau masugkenutche wuttinnumoh ut wekit nanawunnumúnit wame ne adtashadch[á]suadt, ponsh k8wehquetumoush kenutcheg agwu neehquaut.
24.3 Kah kutchadchekeyeuwahush nashpeu Jehovah Keitannit kesukqut, kah Keihtannit ut muttaohket, onk woh m[a]t keneemunoh ummittamwussoh nunnaumon, wuttâun8[ô]h Kananitog neg weetomukuppanneg.
24.4 Qut woh kuttôm nehenwonche nutohket, kah nutti[nón]kumòhtu kah neemun ummittumwussoh nunnaumon Isaak.
24.5 Kah wuttinnúmun wuttinuh, paguodche mittamwossis matta weekontam8h yeu pajeh weechógqunat yeu ohket: neit wonk hô nuppasou kenaumon ohkei[t] ne w[ó]mop.
24.6 [Onk] Abraham wuttinuh, ahque pas8 na wonk nunnaumon.
24.7 Jehovah Keihta[nn]it ut kesukqut, noh neemunit wutch weekit n8sh, onk wutch ohkit nuttino[n]kumóut, onk noh kan8shop, kah noh chadchekeimip, n8wau, Yeu kittinnumáunun ohke wutch k8skannemunneut, noh pish an8nau wutangelumoh ut anaquaushaan, kah na pish k8tnon ummittamwussoh nunnaumon.
24.8 Kah mittamwossis matta weekontam8g kutasukongqunat, neit woh kuppahkhit yeu wutch nutchadchekeyeuaonganit, webe ahque pas8 nunnaumon na$ut.
24.9 Kah wutt[i]númun wunnutcheg ponam Abraham wussontimomut agwu weehquaut, kah wutchadchekeimoh papaume nish aunaksh.
24.10 Kah wuttinnúmun neemunau piukqussuoh Kamelsoh, wussontimom Ukkamelsoh, kah monchu (newutche wame ummaumachiash wussontimomuh,[,] wunnutcheganit ohtaash) kah neepau, kah monchu en Mesopotamia wut8tanit Nahor.
24.11 Kah ukkamelsumoh uppesitúkqussumheuh ut poquadchu 8tanit, kishke wuttahhamonganit, wanonk88k, mittumwussisog ât8chu sohamohettit wutáhapahettit.
24.12 Kah n8wau, Woi Jehovah Ummanitt8moh nussontimom Abraham, k8wehquetumoush aninnumah wunne pomushaonk yeu kesukok, kah womóausuaineh nussontimom Abraham.
24.13 Kusseh, yeu nunneepauun kishke wuttahamong[a]nit, kah wuttâun8oh wosketompaog 8tanit, sohhamóhettit wadhupahettit.
24.14 Onk n$nag nunksqua noh woh anog, ponsh kupp8thansh onk woh n8tattam, kah n8wadt, wuttattash, kah wonk n8tattamweh kukkamelsog, n$noh 8wutch ânadcheh kittinnúm Isaak: kah neit woh n8wahteóh k8womausuneheaonk nussontimom.
24.15 Kah n$nih, asq maht8og, kusseh, Rebeckeh soham noh neeteup ut Bethuel, wunnaumonuh Milchah ummittumwussoh Nahor, weematoh Abraham: upp8thansh ohteau wuttugkeit.
24.16 Onk nunksquau wunneetu m8cheke móneaúunat penomp matta wosketomp 8waheuh: onk n8keu ut wutta[h]amonganit kah numwôquom upp8thonch8mut, kah kadchu.
24.17 Kah wuttinnúmun quogqueu wunnogskauoh, kah n8wau, Wuttattamwuhhe k8weehquetumoush ohguhsemese nippe ut p8thonch[ú]ut.
24.18 Kah n8wau wuttattash Nussontimom kah kenuppesen, kah n8kinum upp8thonchu ut wunnutcheganit kah 8tattamehuh.
24.19 Kah mahche wuttattamweheunt, n8wau, kah wonk n8thupau Kukkamelsog, onk mahts[i]pamhettit.
24.20 Kah ukkénuppeússen, sokunum upp8thansh ut neetasuog 8tattamwaech8wont, kah quogqueu en wutahamonganit wuttóhupau, wutóhupauau wame ukkmelsumoh.
24.21 Kah wosketomp monchantog chequnikompau, uttoh wuttin Jeh[o]vah wunnantamun uppomushaonk asuh matta.
24.22 Onk n$nih Kamelsog mahche pissumwóhettit, woskeetomp neemunum Golde sogussóhou unatohkéquan paushe shekel, kah neenash kehtiputénapeash wutch wunnutchegash, unatóhkéqunash piukqutash shekelsash gold.
24.23 Kah n8wau howan wuttaunoh ken? missohamah k8wehquetumoush, mohchoi K8sh week toh woh apéog?
24.24 Kah wuttinuh, neen wuttaunoh Bethuel, wunnaumonuh Milchah nekitteauwómpuh Nahoroh.
24.25 Wonk wuttinuh n8wadchanumumun sekupoghungash & weatchiminneash wamut kah toh woh kaemuk.
24.26 Onk wosketomp nauwaémo uppuhkuk onk wowussumau Jehovah.
24.27 Kah n8wau 8nanumunaj Jehovah ummánitt8moh nussontimómoh tohneadt ummonaneteaonk, kah 8nomway[e]uonk pomushàon mayut, Jéhovah nutuss8wúnuk weekit nussontimom waweematutog.
24.28 Kah nunksquau monchashau, kah wuttinonash yeushoh neg noh àpitcheg weekit okasoh.
24.29 Kah Rebekah wunohtónukqussu, kah ussowenau Laban, kah Laban sohwushau ussishau wosketompaut wutahamonganit.
24.30 Onk n$nih, nag* wussagsóhou, kah kehtúpittenàpeash ut wunnutcheganit ummissisoh, an8wadt, yeu nuttugqun wosketomp, onk peyaónau wosketomp[u]h, kah kusseh, neepau kishke Kamelsut, kishke wutahamonganit.
24.31 Kah n8wau, pétutteash ken k8nanumuk Jehovah, tohwutch neepaiyean poquadchit? newutche nummahche quaquashweetam wetu, kah ayeuonk toh aphettit Kamelsog.
24.32 Onk wosketomp petutteau wetuómut, kah ómpineau ukkamelsoh, kah wuttinnumáup sekuppoghungash kah weatchiminneash wutche kamelsog, kah nippe kutchessittauun wussetash, kah wussetoash wosketompaog wechógqutcheh.
24.33 Kah upponamauóoh mechum anaquabenit, n8wau, mátta nummetsúh, onk m[a]hche éyon nuttinshàonk, kah n8wau, keket8kash.
24.34 Kah n8wau, nen Abraham wuttinnúmoh.
24.35 Onk Jehovah misheu wunnanumau nussontimomoh, kah ummishheuh, kah wuttinnúmauh flocksog kah heardsog, silver kah gold, wuttinnúmoh wosketompuh: kah mittumwossissoh, kamelsoh kah assesoh.
24.36 Kah Sarah ummittumwussoh nussontimom 8chekitau[ó]panuh wunnaumonuh nussontimomuh kahchisqo8ut: kah wuttinnumauonash wame wuta[h]toongash.
24.37 Kah nussontimom nutchadchekeyeuwàhuk, n8wau, matta keneemunóh ummittumwussoh nunnaúmon wutaun8oh Kananite[o]g uttiyeu ohke wadohkéomp.
24.38 Qut woh kuttôm n8sh weekit, kah nuttinauwomôuhtu, kah neemun ummittumwussoh nunnaumon.
24.39 Kah nuttinop nussontimom, paguodche mittamwussis matta nutasukunk8.
24.40 Kah nuttinuk, Jeho[u]ah noh anaquabit nuppomusham, noh pish k8weecháhtinug wutangelsumoh, kah k8[n]teunk kummay, kah pish keneemun ummittumwssuoh nunnaumon wutch nutauwamôtu, kah n8sh wekit.
24.41 Neit pish kuppahkeh kuhhog wutch nutchadchekeyeuwaonk peyôan nutauwamóhtu, kah mat eninnumungk8an, pish kuppahke kuhhog wutche nutchadchekeyeuwaonganit.
24.42 Kah nuppeyam yeu kesukok wutahamonganit, kah nussip, woi Jehovah um-manitt8moh nussontimom Abraham, wunnehteauan nummay uttôh àyoi.
24.43 Kusseh nunneepóh kishke wutahamonganit, kah woh n$nih, nunksqua paont wuttúhhupau, kah unog, aninnumah k8wehquetumoush nippemes wutch kupp8th[o]nchúut, woh n8tattam.
24.44 Onk unugquéan, wuttattash ken, kah wonk n8thupau kukkamelsog: n$noh 8wutch ne[h] Jehovah an8wóhpah wunnaumonuh nussontimom.
24.45 Kah asq maht8aon ut nuttàhut, kusseh, Rebekah sohham kah uppothonchúm wuttogkit ohteau, kah w[ô]msu en wutahamonganit, kah wuttuhhuppau, kah nuttinôp wuttattam[ó]heh k8wehquetumoush.
24.46 Kah ukkenuppesen, kah unn8kinumun upp8thonchúm wutch wuhhogkat, kah n8wau, wuttattash, kah wonk n8tattamweh kukkamelsog, kah n8t[a]ttamup kah wonk wuttattamweheau kamelsoh.
24.47 Kah nunnat8tom[a]u[o]p, kah nussip howan wuttaunoh ken? kah n8wau wuttaunoh Bethuel, wunnaumonuh Nahor, noh Milchah nekitteauompuh: Kah nupponumau sogkuss[o]hou wuskesukqut kah keteuputenàp[e]ash ut wunnutcheganit.
24.48 Kah nunn[a]aunum nuppuhkuk, kah n8wowussumup Jehovah, kah nuttabuttantamau God ummanitt8moh nussontimom Abraham, noh pas8gk8h en sampwe mayut neemunon nussontimom weematoh wuttaunoh wutch wunnaumonuh.
24.49 Onk yeuyeu, womonetuáeu unnehheòg, kah sampwe[n]eheog, nussontimom, ussegq, asuh matta, ussegq, onk woh nukqushkem menadchéanit assuh nuttinohkôunit.
24.50 Neit Laban kah Bethuel wunnamp8hamauoh, kah n8waog: yeu 8m88 Jehovah$ut, matta woh kittinninn8mun màchuk asuh wunnegik.
24.51 Kusseh Rebekah ut anaquabean, neemun, kah monchish, kah kussontimom wunnaumonuh ummittumwossisitch, nean8wop Jehovah.
24.52 Onk n$nih Abraham wuttinnúmoh n8tog ukkuttw8ongash woussumau Jehovah en ohkeau.
24.53 Onk wuttinnúmun sohwhunum nompakouunash silver, nompakouunash gold kah hogk8wongash, kah wuttinnumaunash Rebekah: kah aninnumauau wunohtonugqussoh, kah okasoh waanegugish.
24.54 Kah nag meetsuog, kah wuttattamwog, nagum, kah wosketompuh neh weetomukqutcheh, kah 8wampanohkon, kah omohkéog mohtompog, kah n8wau, monche[à]heh en nussontimomut.
24.55 Kah wunohtónugqussoh kah okasoh n8w[à]og, nunksqua n8wetómukqunan ogguhse quinne yean piukkukquinne, mahche ne nag pish monchu.
24.56 Kah wuttinuh nahog, ahque wuttamhegq, Jehovah wunnehteunk nummay, moncheahegq onk woh nuttom nussontimomut,
24.57 Onk n8waog, nowehkomómun nunksquau, onk nat8tomauóun ut wutt8nut.
24.58 Kah weekomáog Rebekah, kah wuttinouh, yeuoh woh k8wechau wosketomp? kah n8wau, n8weechau:
24.59 Onk wuttinánumóuh monchek Rebekah ummisses8oh, kah nonomukqutche kah wuttinnúmoh Abraham kah 8wosketompomoh.
24.60 Onk wunnanumáog Rebekah, kah wuttinóuh ken nummissesin, ken muttanonganúush piukque muttanonganog kussuog, kah k8skannemuneog ahtauhettich 8squoantam8ash nag sekeneauóncheg.
24.61 Kah Rebekah neepau, kah wunnunksquomoh, kah nai8mukquog kamelsoh, kah asukauóog wosketompuh: kah wuttinnúmun, neemunau Rebekah kah monchu.
24.62 Kah Isaak om mayut wutahamonganit Lahairoi, newutche wutohtu sowan ohkit.
24.63 Onk Isaak sohham en ohteakonit wunnonkquáe natwontame peantamunat, kah aspuhquait, naau, kah kusseh kamelsoh pey[á]og.
24.64 Kah Rebekah spuhqu[a]eu, kah nauont Isaakoh, n8keu wutch kamelsut.
24.65 Newutche unnop wuttinnúmu[nu]h, howan yeuoh wosketomp pamushadt ohteakonit kenogskunkqun? onk wuttinnúmun n8wau nussontimom, newutche neemunoh yán[e]qu[o]h[h8], weyánequawhun.
24.66 Kah wuttinnumun wuttinnon Isaakuh wame ne asit.
24.67 Onk Isaak uppas8oh okasa Sarahoh wekit, kah nemunnau Rebekah kah 8mittumwussissinneuh, kah 8womonuh: onk Isaak wekontamwaheau mahche nupinit okasa.
25.1 NEit wonk Abraham ummittumwussu, kah ussowesu Ketura.
25.2 Kah wunnekitteunkquoh Zimram, kah Jokshan, kah Medan, kah Midian, kah Ishbak, kah Shuah.
25.3 Kah Jokshan wunnaumonaeu Sheba kah Dedan, kah wunnaumonuh Dedan Ashurun, kah Letushim, kah Leumim.
25.4 Kah wunnaumonuh Midiah, Epha, kah Epher, kah Hanoch, kah Abida, kah Eldaah, wame yeuh wunneechanoh Ketura.
25.5 Onk Abraham aninnumauau wame wutahtuonk Isaakuh.
25.6 Qut wunnaumonáuh 8wisquinneunk wutch Abraham, Abraham wuttinnumauh aninnumoadtuongash, kah ummoncheàheuh en wutchepwoou, wutch Isaak wunnaumonat (as pomantog) en wutchepwoóhket.
25.7 Kah yeush ukkesukodtumash kodtumoàsh Abraham uppomantamóonk ne pamontog, nequt pasuk8we kodtumo, kah nesausuk tahshinchag kodtumo, kah nabo napanna tahshit kodtumwae.
25.8 Neit Abraham nashauwonau wunnashauanitt8moh, kah nupp8 ut wunne kutchisúunneat mahtauntam, kah sepepomantam, kah mukinàu en ummissinninnúmehtu.
25.9 Kah wunnaumonuh Isa[a]k kah Ishmael nag upposekinóuh, ut hassunnekit Machpelah, wutohteakonit Ephron wunnaumonuh Zohar wuttahittit, anaquohtag Mamre.
25.10 Ne ohteuk âdt omop Abraham wunnaumonuh Heth, na Abraham posakinon, kah Sarah ummittumwussoh.
25.11 Onk n$nih mahche nupuk Abraham, God wunnanumau wunnaumonuh Isaak, kah Isaak wutohtu kishke wutahamonganit Lahairoi.
25.12 Kah yeush wutontseongash Ishmael wunnaumonuh Abraham, noh Hagar wut-egyptian, ummaidumoh Sarah neechauompuh Abrahamoh.
25.13 Kah yeush 8wesuongash wunnaumonuh Ishmael nashpeu 8wesuongan88ash, neyaunag uppometeuonganú8ash, mohtomekheonche Ishmael, Nebajoth, kah K[e]dar, kah Adbeel, kah Mibsam[.]
25.14 Kah Mishma, kah Dumah, kah Massa.
25.15 H[á]dar kah Tema, Jetur, kah Naphish, kah Kedemah[.]
25.16 Yeuh wunnaumonuh Ishmael kah yeush wuttissow[e]suongan88ash, neyaunag wut8tenáoash kah 8wonkon8sin88ash: nabo neesuog sontimóog, neyaunag wutohtimôn8woash.
25.17 Kah yeush kodtum8ash uppomantamóonk Ishmael, nequt pasuk8e kodtumo, shwinchag kodtumo, kah nesausuk tashit kodtumwae, kah nashauwoneau wunnashauanitt8moh, kah nupp8, kah mukinau en ummissinninnúmehtu.
25.18 Onk wutohtuog wutch Havilah onk yean Shur, ne ohteau anaquohtag Egypt, nogquein Assyria: kah nupp8 anaquabenit weematoh.
25.19 Kah yeush wutontseongash Isaak, wunnaumonuh Abraham, Abraham wunnaumoneau Isa[a]k.
25.20 Kah Isaak yauunchage kodtumwohkom womittumwussissit Rebekah wuttaunoh Bethuel wussyrian, Uppadan-Aram, ummississoh Laban Wussyrian.
25.21 Onk Isaak wehquetumauau Jehovah wutche ummittumwussoh, newutche mehchéyeu, onk Jehovah ukkittumonkutaúoh, kah Rebekah ne ummittumwussoh wompoquauoh.
25.22 Kah mukkiésog wogkóuineánittuog ut wuttinnomhogkat, kah n8wau, wunnamuhkut n$nag, tohwutc yeu spinai? onk monchu onk woh nat8tomauau Jehovah.
25.23 Kah Jehovah wuttinuh: neesinash wutohtimóineash ohtáash ut kutôontómukkomut: kah neese chippissuog missinninnúog pish chippeog wutch kenogkus[s]it: kah nequt chippissuog missinninnúog pish wutanuwunuhkésumóuh onkatoge missinninnúh, kah masugkenuk pish 8tinnúmuneu[h] peississit.
25.24 Onk mahche tahshikquinógoh ne woh adt nee[c]hadt, kusseh ogquo[h]s[ú]8og ut wutôontómukkomut.
25.25 Kah negonnu sohhog musquesu, wame ut woskeche, onatuh mashquoshiàmuk, kah wuttissowenuh Esau.
25.26 Kah mahche n$nag weematoh sohweeoh, kah wunnutcheg kogk[ô]unum Esau wogqu[an] kah 8wesuonk hettamun Jakob, kah Isaak nequtta tohshinchage kodtumwohkom nekitteaùut.
25.27 Onk mukitchogqussuog kenuppétuog, kah Esau [àn]adchau wosketomp ut ohteakonit: onk Jakob unninnanum8, apeu weetuómut.
25.28 Kah Isaak wómoneau Esauoh, newutch meechwoh 8weyausum, qut Rebekah womonau Jakoboh.
25.29 Kah Jakob neepatau sôbàhég: kah Esau 8m ohteakonit kah sauunum.
25.30 Kah Esau unnau Jakoboh, ne moshqu[a]g unnanumeh quompatash ne moshquag k8wehquetumoush newutche nussauunum newadche hennit Edom.
25.31 Kah Jakob n8wau, eyeu kesukok enninnumah kummohtomegitteàowonk.
25.32 Kah Esau n8wau, kusseh neen nahen n$nup, kah toh woh nuttin wunnenéhukqun yeu mohtommégitteaeuwonk?
25.33 Kah Jakob n8wau, chadchekeimeh yeu kesukok, kah wutchadchekéimuh, káh aninumauau ummohtommégittauoonk Jakoboh.
25.34 Neit Jakob assamau Esauoh petukqunneg, kah sabaheg tuttuppuhquamash, kah meetsu, kah wuttattam, kah neepau, kah monchu kah Esau umishanóntamuh ummohtommegittauoonk.
26.1 ONk mo mahshagquodt ohkit, matta negonne mahshogquodt ut ukkesukodtumut Abraham qut onkatuk, kah Isaak au Abimelekait ketass8timwe Philisti[m]s, ut Gerar.
26.2 Kah Jehovah wunnaéihtauoh, kah n8wau, ahque w8msish en Egypt, wutohkish en ohkit uttiyeu ànon.
26.3 Enneápeyaush yeu ohke, kah k8weetomush, kah k8nanumush, newutche kittinnumàunash ken & k8skannémunneog wame yeush ohkeash, kah nutussen chadchekéimaonk ne chadchekéimogkup Abraham k8sh.
26.4 Kah k8skannemuneog nummuttaanhéaog onatuh anogqsog kesukqut, kah nuttinnumau k8skannémuneog wame yeush ohkeash: kah wame wutohtim[ó]neash pish wunnàntamunash ut k8skannemuneut.
26.5 Newutche Abraham noswetamup n8wadtauatonkqussuonk kah nanahteaop nummeechuméhteaonk, nuttinn8waongash, nukkúhk8waongash, kah nuttinnaumatuongash.
26.6 Kah Isaak wutohtu Gerar.
26.7 Onk neg nah wodohkitcheg wunnat8tomauôuh papaume ummittumwussoh, kah n8wau yeuoh nummissisis: newutche wabesu n8wadt yeuoh nummittumwoh, ishkont neg ne wodohkitcheg nunnushhukquog wutche Rebekah, newutche noh wunneetu en moneauwóneat.
26.8 Onk n$nih noh sepohteadt: Abimelek ketass8t Philistims sonk8hquaeu wutch k[e]nogkenéganit kah naau, kah kusseh, Isaak pompuog Rebekahoh ummittamwussoh.
26.9 Onk Abimelek ken8nau Isaakoh, kah n8wau; kusseh, wunnamuhkut noh kummittamwus onk toh k8che n8wam, yeuoh nummissis? kah Isaak wuttinuh, newutche nussip, ishkont nunnup newutche nagum.
26.10 Kah Abimelek teaguas yeu anéhog? paguodcheh woh howan wunneesinuh kummittumwussoh, onk woh kenogskunk8wahukqun matcheseonk.
26.11 Onk Abimelek meechumehkónau wame ummissinninnúmoh, n8wau, howan noh masunónt yeu wosketomp asuh ummittumwussoh, pish nushau.
26.12 Neit Isaak ohkehteau ne ut ohkit, kah attamunnum ne kodtumuk nequt pasúk8e tahskéganit, kah Jehovah 8nanumúh.
26.13 Onk wosketomp nano missugken, onk nano monchu, onk nano monat, onk yean masugkenuk.
26.14 Newutche wadchanau flocksog kah hersog, kah monàoh wuttinnúmoh, kah Philistiansog wutiskôunóuh.
26.15 Newutche wame wutahamongash 8shoh wuttinnumoh 8wónuhkonápash pomantog Abraham 8shoh, Philistiansog ukkuphamunáash, kah wunnumwohtinau ohke.
26.16 Onk Abimelek unnau Isaakoh, nukâsinan, newutche m8cheke ken kummissugken onk neenawun.
26.17 Onk Isaak na 8mun, kah ut weekiteau 8nâúkôanout Geràr, kah na 8tohkin.
26.18 Kah Isaak qushkeit, kut[á]ham wutahamongash nish kodhamukupash pomantog Abrahamoh 8shoh, newutche Philistiansog ukkuphamonaoash mahche nukup Abraham, kah wuttissowetamunash, 8shoh ne âs8wétogkup.
26.19 Kah wuttinnúmoh Isaak wônéteaog 8neuhkôi, kah na wunnampteauunneau tohkékomue wutahamonk.
26.20 Kah assamoncheg netasu wutch Gerar kéketehtôadtuog Isaak assamónutcheh wunnetasúmoh, n8waog, nippe nutaihen, kah wuttissowetamun wutahamonk Ezek, newutche uppenuanumóuh.
26.21 Kah ketahamwog onkatuk wutahamonk, kah ne wutch wonk penuanumóneau, kah wuttiss[ô]wetamun Sitnah.
26.22 Kah na 8ch ont8tan, kah kutaham onkatuk wutahamonk kah ne mat penuanuttinneau, kah wuttissowetamun Rehoboth: kah n8wau newutche yeuyeu God kutayimungqun wamut appuonk, kah pish kummishummeechumimun yeu ohkit.
26.23 Onk na 8mun en Beersheba.
26.24 Kah Jehovah wunnaéihtau ne nohkog kah n8wau, neen ummanitt8moh k8sh Abraham, ahque wabesish, newutche k8wetomsh, kah k8nanumush, kah kumm8chekéhtaush k8skannemuneog, newutche Abraham nuttinnúm.
26.25 Onk na wuttit ayimun Altar, kah wéhquetum 8wesuonk Jehovah, kah na 8weekin, kah na$ut wuttinnúmoh Isaak kutahamwoh wutahamonk.
26.26 Kah Abimelech n[â]sukauau wutch Gerar, kah Ahuzzath pasuk 8weetatteamungoh, kah Phikol missugkenomp ut wutayeuwohteamut.
26.27 Kah Isaak wuttinuh nahog, tohwutch peyaaúseóg kenaau, kah sekeneauweyóg, kah kutam[a]nimwop?
26.28 Kah n8waog, naumunnan wunnamuhkut Jehovah k8wetomuk, kah nussimun yeuyeu chadchekeittitteuh neenáwun kah ken, kah togkodtamuttúh wunn8waonk.
26.29 Onk woh mat kummatcheneheúmun, neyane mat kummussúnunnómunnónup, kah [neyane] wanne teág nummatchteoh, webe k8nenéhennumun, kah k8nohteae moncheahennumunnônup: ken yeuyeu k8nanumuk Jehovah.
26.30 Onk ummishadtupheuh, kah nag meetsuog, kah wuttattamwog.
26.31 Kah nompoaeu omohkeog, kah chadchekeittúog, kah Isaak ummoncheahuk, & wunnohteae wunnukonóuh.
26.32 Kah n$nih ne kesukok Isaak wuttinnúmoh peyâoh, kah wuttugquoh, papaume wutahamonk ne kodhamohetteup, kah wuttinóuh nummiskomumun nippe.
26.33 Kah wutissowetamun Sheba, newajeh hettamuk Keihtotan Beersheba pajeh yeu kesukok.
26.34 Kah Esau yauunchage kodtumwohkom wamittumwussissit Judith wuttaunoh Beeri Wuthittite, kah Bashemath wuttaunoh Elon Wuthittite.
26.35 Yeug 8wesogitteahaongan8 Isaak kah Rebeckah.
27.1 ONk n$nih Isaak kohchisu8ut, kah yaném8uk wuskesukquash, woh mat naum8, kah weekomau Esauoh mohtomegheoncheh, kah wuttinuh, Nunnaumon, kah wuttinuh, kusseh neen yeu.
27.2 Kah n8wau, kusseh yeuyeu nukkechisu, matta n8wahteoh utti$yeu kesukod adt nupp8.
27.3 Kah yeuyeu neemunush, k8wehquetumoush, kutauwohteongash, kuppetan, & kutahtomp, kah sohhash en ohteakonit, kah ahchuteah weyaús.
27.4 Kah ayimah weekummeechum, neyane womantam, kah paudtah, onk woh nummeechun, onk woh nukketeahogkou k8nanumuk ash nanupp8omp.
27.5 Onk Rebekah n8tam Isaak kôn8nont Esau wunnaumonuh, kah Esau au ohteakonit, ahchuwehteau weyaus, kah uppaudtauna.
27.6 Kah Rebekah ken8nau Jakoboh wunnaumonuh, n8wau, kusseh, nunn8tau K8sh, ken8nau Esauoh keématoh, n8wau,
27.7 Paudtah weyaus, kah ayimah wunnummeechum, onk woh numméets, onk woh k8nanumash ut anaquabit Jehovah ash na nupp8omp.
27.8 Newutche yeuyeu nunnaumon, nosweetash kuttinninn8wonk neyan unn8nun.
27.9 Aush yeuyeu en flocksut, nemskomah na$wutch neesuog goatsemesog wônogqutcheg, kah nag n8numéchumehkónuk wutch K8sh, neyane womóntog.
27.10 Kah woh kuppaudtauun K8sh, onk woh meetsu, onk woh k8nanumuk ash na nupp8kup.
27.11 Onk Jakob unnau Rebekah noh okasoh, kusseh Esau nemat 8weshaganu, qut neen numm8ses.
27.12 Paguodche n8sh woh nukquttinuk, kah ut wuskesukqut nen woh neyane as8kekodteámoénin, neit woh nuppaudtau nuhhog matánittuonk, qut matta wunánittuonk.
27.13 Onk okasoh unnuk, matanittuonk ahtaúwutti nunnaumon, qut webe noswetash kúttinnunn8onk, kah monch nag nemskomah.
27.14 Onk [naau] kah wunâusuoh, kah uppaudtauónuh ohkasah, kah okasoh ayimwoh wekum mechum, neyane womontog 8shoh.
27.15 Kah Rebekah nemunum 8néogk8onk mohtoméginitche wunnaumonuh Esauoh, ne ohtag weekit, kah wutogquonon Jakoboh nahohtôeu wunnaumonuh.
27.16 Onk upponamauoh goatsemese askonuh wunnutcheganit, kah umm8sittuppukanit.
27.17 Onk wuttinnúmauh wekum mechum, kah petukqunnunk ne quoshauwehtog, ut wunnutcheganit wunnaumonuh Jakob.
27.18 Kah peyaónau 8shoh, kah n8wau, n8sh, kah n8wau, nen yeu howan ken nunnaumon?
27.19 Kah Jakob unnau 8shoh, nen Esau mohtomegheadt, nummahche ussen neyan ann8sean, omohkish k8wehquetumoush, nummatapsh, kah meetch n8weyaus onk woh kukketeahogkou n8nanumuk.
27.20 Kah Isaak unnau wunnaumonuh, toh kittin teanuk namehteauun nunnaumon? kah n8wau, newutche Jehovah kummánitt8m nuppaudtunkqun anaquabeh.
27.21 Onk Isaak unnau Jakoboh, pas8sukah yeuyeu nunnaumon onk woh kukqutunush uttohun wunnamuhkut ken nunnaumon Esau, asuh matta.
27.22 Kah Jakob pas8sukauau Isaakoh 8shoh, kah ukquttinoh, kah n8wau, unnont8waonk wuttinnont8waonk Jakob, qut menutchegash wunnutchegash Esau.
27.23 Kah matta 8wáheuh newutche wunnutchegash weshakinná8ash, neyane wunnutchegash Esau, neit 8nanumuh.
27.24 Kah n8wau, ken wunnamuhkut nunnaumon Esau? kah n8[m]au nen.
27.25 Kah n8wau pas8che paudtah, kah nummeech 8weyausum nunnaumon, onk woh nukketeahogkou k8nanumuk: kah uppas8che paudtauón, kah metsu, kah uppaudtauoh wine, kah wuttattam.
27.26 Onk 8shoh Isaakoh wuttugquoh, pas8sukah yeuyeu, kah chipwutt8n[à]pweh nunnaumon.
27.27 Kah uppas8sukauoh, kah wutchipwutt8nápoh, kah manontam ne asumungquok hogk8onk, kah 8nanumuh, kah n8wau, Kusseh, wuttissumunkqussuonk nunnaumon onatuh ne asumunkquok ohteuk, ne Jehovah wônantog.
27.28 Newutche God anninnumungqush néchipog wutch kesukquiug, kah 8nogk8onk ohke, kah m8natit weahchiminneash kah wine.
27.29 Missinninnuog wuttinnúmish, kah wutohtimoneash nauaeihtunkqush, ken Sontimaish ut kematut, kah kokas wunnaumonuh nauae[i]htunkqush, matanumúnaj nish$noh pasuk noh matanumukquean, kah wunnanumunaj noh wananumukquean.
27.30 Onk n$nih Isaak mahche wunanumont Jakoboh, kah Jakob quenau monchit wutche anaquabenit Isaakoh 8shoh, Esau wematoh petutteau, wutche wutadchanat.
27.31 Kah noh wonk ayim wunnummechum, kah uppaudtauon 8shoh, kah unnau 8shoh, N8sh omohkij, kah mechitch 8weyaus wunnaumonuh, onk woh kukketeahogkou n8nanumuk;
27.32 Kah Isaakoh 8shoh wuttugquoh, Howan ken? kah wuttinuh neen kenaumon mohtomegheadt Esau.
27.33 Kah Isaak nunnukshau mishenukshaonk m8cheke, kah n8wau howan? uttiyeuoh mahche âdchant wutche weyaus, kah nuppaudtunkqun, kah nummahchipwun asquam papeyauop, & nummahche wunnanum, nux, kah noh pish wunnanumau.
27.34 Kah Esau n8tog ukkutt8wongash 8shoh, mau, muttaupp8su, kah wesogkohpausu, kah unnau 8shoh, Wunnanumeh, nen wonk, woi n8sh.
27.35 Onk n8wau kemat wunnompuwussuwae peyau, kah amaunum k8nanumitteaongan.
27.36 Kah n8wau, sun$nummatta wunnamuhkut ussuowesu Jakob, newutche nutas8kekomuk neesit nompe: amaúnum nummohtomegitteau8onk, kah kusseh, yeuyeu amaunum n8nanumitteaonk, kah n8wau, matta k8wadchanumiyeuh wunnanittuonk?
27.37 Kah Isaak wunnamp8hamauoh, kah unnau Esauoh, Kusseh, nutayimau k8sontimominneat, kah nuttinnumau wame weematuh 8tinninnúmunneat, kah numahche menéhke weachuminneash kah wine: onk toh woh kittinhennun ken nunnaumon.
27.38 Kah Esau unnau 8shoh, Ken sun [n]ont kenequtahtoh wunanitteaonk n8sh; wunnanuméh, neen wonk woi n8sh, kah Esau mishont8wau kah mau.
27.39 Kah 8shoh Isaakoh wunnamp8hamungquoh, kah wuttugquoh, Kusseh 8nogk8onk ohke, ne pish k8tohkin, & neechipog wutch ongkouwe kesukqut.
27.40 Kah pish kenashpe pomantam kuttogkomoneg, kah pish ken wuttinnúmoh kemat, & pish n$nih, ahtauan nanawunnumóonk pish kuppohquanum8wéyan wutch kussittippukanit.
27.41 Kah Esau sekaneauau Jakoboh newutche wunnanittuonk unnadt woh wunnanumukupuh 8shoh, kah n8wau ut wúttahut, mauongane kesukodtash wutche n8sh teanuk peyau$m8ash, neit pish nunnush nemat Jakob.
27.42 Yéush ukkutt8wongash Esau mohtomegheonche unnonash Rebekah, kah an8team8 kah wehkomon Jakob nahohtôeu wunnaumonuh, kah wuttinuh kusseh, kemat Esau taphéau wuhhogkuh papaume ken, noh kittinshikqunat.
27.43 Newutche yeuyeu nunnaumon, nosweetash nuttinn8waonk kah neepaush, kenupsaush en Laban nemattut, ut Haran.
27.44 Kah weetom ogkussequnne, yeán kemat kutáhquanumukqunat.
27.45 Yeán kemat ummusquantamòonk qushkem8uk wutche ken, onk woh 8wa[n]antamun ne ánheadt, neit nutan8team, kah pish kenemskont na wutche, tohwutch woh wannéhenóg pasuk kesuk?
27.46 Kah Rebekah wuttinuh Isaakuh, neen nussauunum nuppomantamóonk newutche wuttônuh Heth: Jakob ummittumwussit wuttaunoh Heth, yeug netatup nawajeh wuttaúnimukeg ne ohkeit, toh woh nuttinne wunnenehukqun nuppomantamóonk.
28.1 ONk Isaak wehkomau Jakoboh, kah 8nanumuh, kah ummechuméhkonuh, kah wuttinuh, Matta k8mittumwussissu wuttonin wutch Kanaan.
28.2 Neepaush aush Padan-Aram weekit Bethuel 8shoh kokas, kah na ut ummittumwussish wutt[ô]noh Laban kokas wematoh.
28.3 Kah wamenuhkesu Manit wunnanumukqush, kah ayimungqush mônáonk, muttaanhukqush onk woh kummònam ut kummissinninnúuneat.
28.4 Kah aninnumunkqush wunnanumàonk Abrahamoh, ken kah k8skaneemuneog weeche ken, onk woh kutohtouun ohke neadt penuwohteaiyean, uttiyeu God anumauomp Abrahamoh.
28.5 Kah Isaak moncheàheau Jakoboh, kah au Padan-Aram en Laban wunnaumonuh Bethuel Wussyrian, Rebekah wunohtonukqussoh, Jakob kah Esau okasuoh.
28.6 Esau nag* Isaak wunnanumau Jakóboh, kah ummoncheahheuh en Padan-Aram woh ummittumwussu na wutche, kah wunnanumont[,] kah ummechuméhkonuh n8wau, Matta pish k8mittumwussissu wuttôninneunk wutch Kanaan.
28.7 Kah Jakob n8swehtauau 8shoh kah okasoh kah mahche ont Padan-Aram.
28.8 Onk Esau nag* wuttôneunk wutch Kanaan matchit ut wuskesukqut Isaak 8shoh.
28.9 Neit Esau au Ishmaelut, kah wonk ummittumwussu, mahche nees8kauont, Mahalalhoh wuttônoh Ishmael, wunnaumonuh Abraham, wètatu Nebaioth, 8mittumwussissinneat.
28.10 Onk Jakob sohhám wutch Beersheba, kah au nogwu Haran.
28.11 Onk ne peyon ayeuonganit, kah 8wampanóhkon newutche wayau, kah nemunum na ohtagish qussukquanash, kah wutohpukquasinúnash, & ne wussepsinin [á]yeuonganit.
28.12 Kah unnukquom, kah kusseh, tohk8tauonk neepatau ohkeit, kah ompachissin kesukqut, kah kusseh, wutangelsumoh God tohk8tauóog kah n8kontauóog.
28.13 Kah kusseh Jehovah waabe neepau, kah n8wau, Nen Jehovah Ummanitt8moh Abraham k8sh, kah Ummanitt8moh Isaak, ne ohke ne sepsinan, ne kittinnumauunun kah k8skanemuneog.
28.14 Kah k8skanemuneog onatuh pish puppissiyeuash ohkeit, kah pish kutchachapénóog en wutcheksúaeyu, kah en wutchepwóeu, kah en nanúmaeu, kah sowanaeu, kah en kuhhogkat, kah en k8skanemuneog wame nish$noh wutteashiyéuunneau ohkeit pish wunnanumóog.
28.15 Kah kusseh k8wetomsh kah k8wadchansh nish$noh kutônush, onk yeu ut pish kukquihchuunush yeu ohkeit, newutche matta kenúkonún8, onk mahche ussean uttiyeu ánunnomp/
28.16 Kah Jakob t8kit wutch ukkouénat kah n8wau, wunamuhkut Jehovah yeu wutapin ayeuonganit, kah matta n8wahteauúnap.
28.17 Onk wabesu, kah n8wau, Uttiyeuun wabesuohkeyeu8? yeu matta onkatuk qut week God kah yeu kesukque squoant.
28.18 Kah Jakob omohkeu nompoâeu, kah nemunum qussuk ne ápukquásukup, kah wunnepatauun wutche pogkomuhquonk, kah sokanum pumme wanashque.
28.19 Kah ne ayeuonk wuttehettamun Bethel, qut ne 8wesuonk otan negonne hettamuneau Luz.
28.20 Kah Jakob quoshóau quoshaumaonk God, n8wau, God weetomukquean, kah wadchanukquean neyayeoi, kah aninnumungquean petukqununk ne woh meechu, kah hogk8onk agwee.
28.21 Onk woh nukqushkem wonk n8sh weekit wunnohteàé, neit Jehovah pish N8manitt8mun.
28.22 Kah yeu qussuk neepatauomp wutch pogkomuhquonk, pish God 8weekin, kah wame ne pish ánumaiyean wunnamuhkut pish kittinumaush nish$noh piukque chepai.
29.1 Neit Jakob au wutaonganit, kah peyau ut ohkit wunneechaninneunk ut wutch[e]pwoaeu.
29.2 Kah ummoninneauoh, kah kusseh wutahamonk ut ohteakonit, kah kusseh nishuog shepse chipanuog sepsinwog kishke, newutche ne wutch wutahamonganit 8tattamheonneau floksoh: kah mishikqussuk ohteau wussitt8nonog.
29.3 Kah na peahettit wame floksog, kah wutomp8wutchanumunneau mishikqussuk wutc[h] wussitt8nónog, & wuttattamweheaog shepsoh, kah wonk upponamunneau qussuk wussit8nonog wutayeuonganit.
29.4 Kah Jakob wuttinuh nahog, neematog toh kuttaiinneau? kah n8waog Haran neenawun.
29.5 Kah wuttinuh nahog, K8waheaumw8 Laban wunnaumonuh Nahor? kah n8waog n8wahe[ò]un.
29.6 Kah wuttinuh nahog, as kongketeau? kah n8waog as keteau, kah kusseh Rachel wuttaunoh pas8oh shepsoh.
29.7 Kah n8wau, Kusseh ash qunni kesuk, kah asquam woh pas8wóog neetasuog moeu, wuttattamwáhuk shepsoh, kah monchek kah assam8k.
29.8 Kah n8waog, n8nanumumun, yean wame pas8wônaònt floksog moeu, kah yean wutomp8chanumunaónt qussuk wutch wussit8nónog, neit n8tattamheómun shepsoh.
29.9 Kah as konkekut8kauont nahog, Rachel peyau weeche 8shoh wuttushepsumoh, newutch wutassamuh.
29.10 Kah n$nih, Jakob nauont Racheloh wuttaunoh Laban, weematoh okasoh, kah wuttuṣshepsumoh Laban, okasoh wetateuh, & Jakob uppas8sukauoh, & wutomp8chânum qussuk wutch wussit8nónog, kah wuttattamwèheuh Laban uffloksumoh, okasoh wetatu.
29.11 Kah Jakob chipwutt8napwau Racheloh, kah mishont8wau kah mau.
29.12 Kah Jakob wuttinuh Racheloh, Neen k8sh weematoh, kah Rebekah wunnaumonuh: kah quogqueu wuttinnon 8shoh.
29.13 Kah n$nih Laban n8tog unaunchem8onaonk Jakob ummississoh wunnaumonuh, kah na ussishau wunnogskauoh, kah ukkoshkodtanuh, kah wutchipwutt8napo, kah uppetutteaheuh weekit, kah wuttinnonash Labanoh wame yeush kutt8wongash.
29.14 Kah Laban wuttinuh, Wunnamuhkut ken nuskon, kah n8weyaus, kah 8wetómuh ukkesukodtumash nepâuz.
29.15 Kah Laban wuttinuh Jak[a]boh, newutche ken neemat, sun woh n8tinninneum kuhhog wutch mon$teag? missohhamah toh an unkquatauun?
29.16 Kah Laban nesitâunioh, 8wesuonk mohtomegit Leah, kah 8wesuonk nahohtôeu Rachel.
29.17 Leah pannikquau, qut Rachel wunnetu, kah wunnompamukqussu.
29.18 Kah Jakob womonau Racheloh, kah n8wau, nen kittinninneum nuhhog nes[a]usuk tahshit kodtumwae wutch Rachel peississit kuttannes.
29.19 Kah Laban n8wau, an wunnegik ken kuttinnúmauununonk, neit aninnumauog onkatuk wosketomp: weetómeh.
29.20 Kah Jakob wuttinnúmuhkausu wuhhogkuh nes[à]usuk tahshe kodtumwae, wutch Racheloh: qut wunnauóuh oggúhsequinne newutche 8womonaonk.
29.21 Neit Jakob unnau Labanoh, aninnumah nummittumwos, (newutche nukkesukodtumash numwohtaash) onk woh nuppetukau.
29.22 Kah Laban mohmounau wame ne apitcheg, kah ayim mishadtup8onk.
29.23 Onk n$nih wanonk88k, kah nemunau Leahoh wuttaunoh, kah uppaudtauónuh, kah uppetukauuh.
29.24 Kah Laban aninnumauau wuttaunoh Leahoh, Zilpha wuttinúmun, onk woh ummaidumuh.
29.25 Onk n$nih nompoaeu, kah kusseh, noh Leah, kah wuttinuh Labanah chaugua yeu anhéan? sunnummatta k8tinnineumeúmus nuhhog wutch Rachel? kah toh wútch kutas8kekomeh?
29.26 Kah Laban n8wau, Woh mô nano ut nutohkin, negoñe magun peississit nukasquam mohtomégit.
29.27 Numwohtaush 8weekum wonk, kah yeuoh wonk kittiñumauunan newutche kutanakausuonk, anúhkonéhtaieum wonk nesausuk kodtumwae.
29.28 Kah Jakob wuttussen, kah wunnumwohtauun 8weekum: kah wuttinnumauunoh Racheloh 8mittumwussisineat.
29.29 Kah Laban aninnumauau Racheloh wuttaunoh Bilhah wuttinnúmun mittumwussissoh wuttinnúmoh.
29.30 Kah petukauau wonk Racheloh, kah womonoh R[a]cheloh m8cheke onk Leahhoh, kah wonk wuttinnúmehkausu wuh[g]ogkuh nesausuk tahshe onkatogish kodtum8ash.
29.31 Onk Jehovah nag* Leah sekeneaóonk wôhshinnúmaau wut$utkutôontómukkomut, qut Rachel mehchéeu.
29.32 Kah Leah wompoquau, kah wunnaumonaeu, kah wuttissowenuh Ruben: newutche n8wau, wunnamuhkut Jehovah mónunneam n8támepunáonk, newutche yeuyeu nasuk n8womónuk.
29.33 Kah wonk wompoquau, kah wunnaumónaeu, kah n8wau, newutche Jehovah wunn8tamun nussekeneànteaonk, newutche yeuh wonk nuttinnumunkqunuh, kah wuttissowenuh Simeon.
29.34 Kah wonk wompoquau, kah wunnaumonaeu, kah n8wau yeu aquompak nasuk umm8sogquéhtunk, newutche nish wompaékitteau: newaj hennit Levi.
29.35 Kah wonk womoquau kah wunnaumonaeu, kah n8wau, yeuyeu nuttabuttantamau Jehovah, newutche ussowénont Judah kah ahquegheau.
30.1 KAH Rachel nag* matta wutchekitteauau Jakob, Rachel wutishkauónuh ummissesoh, kah unnau Jakoboh, aninnumah mukkiésog, qut matta, onk nunnup.
30.2 Kah [j]akob ummusquanumáuonk n8hn8unau Racheloh, kah n8wau sun nen nompin God, noh kospaudtamungqean ummeechummúonk wutoontòmut.
30.3 Kah n8waú, kusseh nuttinnúm mittumwussis Bilhah, noh petukau, kah pish neechau ut nukkutukqut, onk woh n8neecham noh wutche.
30.4 Kah wuttinnumáoh Bilhahoh ummaidumoh 8mittumwussissinneat, kah Jakob uppetukauau.
30.5 Kah Bilhah wompequau, kah neechanushao Jakoboh.
30.6 Kah Rachel n8wop, God n8sumukup, & wonk n8tam n8wadtauatonkqussuonk, kah nuttinnumunk wunnaumonain, newaj hennont Dan.
30.7 Kah Bilhah wuttinúmoh Rachel wonk wompequau, kah nahohtôeu wutchekitteauau Jakoboh.
30.8 Kah Rachel n8wau, mishe quogquadtinnittúonk nukquogquadtinohkon nummissis: kah nussongqueh, kah wuttissowenuh Naphtali.
30.9 Leah nag* wutahquegheaonk, neemunau Zilpha ummaidumoh, kah wuttinnumauónuh Jakoboh 8mitumwussissinneat.
30.10 Kah Zilpha ummaidumoh Leah neekitteauau wunnaumonuh Jakoboh.
30.11 Kah Leah n8wau, m8naouk peyaum8 kah wuttissowenuh Gad.
30.12 Kah Zilphah Leah ummaidumoh nohohtôeu nekitteauau Jakoboh wuñaumonuh
30.13 Kah Leah n8wau, n8ni, newutche wuttônéunk pish nuttinnúkquog k8nanumit kah wuttissowenuh Ashur.
30.14 Kah Ruben pomushau kesukodáeu eninnowaut wheatash, kah namehteau Mandrakes ut ohteakonit, kah uppaudtauun okasoh Leahoh: neit Rachel unnau Leahoh, aninnumah k8wequetumoush kenaumon ummandraksumash.
30.15 Kah wuttinuh, sun peamesan keneemunúmayeuonk nahsuk, kah wonk kukkod amaunum ummandraksum nunnaumon? kah Rachel n8wau, newutche woh keneesinau yeu nohkog newutche kenaumon ummandraksum.
30.16 Kah Jakob 8m ohteakonit wunnonkquàe, kah Leah sohham wunnogskauoh, kah n8wau, nawhónk kuppetukah nen, newutche wunnamuhkut nummahche kutann8nsh ken wutche nunnaumon ummandraksumoh, kah weetukquom8tuog ne nohkog.
30.17 Kah God wunn8tauuh Leahhoh, kah wompoquau, kah wutcheketeauau Jakoboh napanna wutteáshompaneaont.
30.18 Kah Leah n8wau, God nuttinnumunk nunnoguhkouonk, newutche nutinnumau nummaidumoh nahsuk: kah wuttissowenuh Issachar.
30.19 Kah wonk Leah womoquau, kah nekitteauau Jakoboh nequtta tahshu wunnaumōnuh.
30.20 Onk Leah n8wau, God nummahche ani[ñ]umunk n8[ne]ohtóonk, yeuyeu nasuk n8weetomuk, newutche nequtta nutteeashompaégitteau, kah wuttussowenuh Zebulun.
30.21 Kah ompetak wuttòneu, kah wuttissowenuh Dinah.
30.22 Kah God mehquanumau Racheloh, kah God wunn8tauoh, kah woshwúnumauoh wututkut[ô]ontómukkomut.
30.23 Kah wompoquau, kah wunnaumonaeu kah n8wau, God amau[n]m nuttiaspinumiteaonk.
30.24 Kah wuttehenuh Joseph, kah n8wau, Jehovah pish nuttinnumunk onkatoge nunnaumonuh.
30.25 Onk n$nih, Rachel neechad Josephuh, Jakob unnau Labanoh, Monche[à]heh, onk woh nuttóm nutayeuonganit, kah nutohket
30.26 Aninnumah nummittumwussog, kah neechanog newutche nag k8tenúmukaúunup nuhhogk, kah moncheti: newutche k8wahteoh k8tinninnúmuhkauunop nuhhog.
30.27 Kah Laban wuttinuh, k8wihquetumoush namehteauon kitteamonteanittuonk ut kuskesukqut, yeu apsh, nunnetúhtouun wutch qutchehteaonganit Jehovah, n8nanumuk newutche ken.
30.28 Kah n8wau, missohhamah kutonkquatunk noh wonk kittinnumaúunun.
30.29 Kah wuttinuh, k8wahteoun ne án wuttinneumuhkauun nuhhog, & toh nuttin nánauweheonup kenetasumog.
30.30 Newutche kutohguhsétit weske peyam, onk muttaonoóg: kah Jehovah k8nanumuk nadteoh paôon, kah yeuyeu ahquompak woh wonk nukquoshaeihtam nehenwonche neek?
30.31 Kah n8wau, chauguash kittinnumaúush, kah Jakob n8wau matta teag kittinnumaiyeush: yeu nehhean, wonk pish nukqushkem, nutassam, kah nanauéhheoóg kuffloksumog.
30.32 Nuppannumwusham wame kuffloksumog yeu kesukok, nutamaun wame momonesitcheg, mômóechohkesitcheg netasuog, kah wame moompamukqussitcheg neetasuog kenugke shepsoh, kah chohkesitcheg, & momonesitcheg, ut kenugke goatsog, & yeu pish nutonkquatunk.
30.33 Neit pish nussampweusseonk wauw[o]m8 wutch nen saup, toh utt8che peyaum8uk wutch nutonkquatunk anaquabean: nish$noh mat mónónesein, kah mat mômochohkesein? kenugke goatsut, kah matta moampánukqussein kenugke shepsog, ne pish tatupantamauonuh kôm8tukus.
30.34 Kah Laban n8wau kusseh, nukkodtantam niyôuut ne an8wáan.
30.35 Onk amaunau ne kesukok nompashimau goatsoh momonesit, kah wame squaushimwe goatsoh momonésinutcheh, & cho[h]kesinitche nish$noh pasuk n8wompechohkesit, kah wame mom8esitcheh kenugke shepsoh, kah wuttinuumaunuh nahog en wunnutcheganit wunnaumonuh.
30.36 Onk nishikquinushon na ponamun nôeu nehenwonche kah Jakob, kah Jakob assamau wunneetasumoh onkatogane Laban.
30.37 Kah Jakob neemunumau mehtugk8mesash ashkuhquame metwe, kah paudteateamenash, kah wompemusseshash, & 8wowómpehinuh, kah momoneteauunash mehtugk8mesash.
30.38 Kah ne ponamun mehtugk8mesash nish wowompekinukish anaquabhettit floksog ut pasohtheganit, kah ahhut wuttattamohettit, floksog paahettit wuttattamohettit, onk woh wompequau8og notsipamóhettit.
30.39 Kah floksog wompequauog ut anaquohtag mehtugk8mesash, kah nechaog neetasuog mômônesitcheg, chohchohkesitcheg & wéénu momonesitcheg.
30.40 Kah Jakob chipin[a]u lambsog, kah weongqua8kaoh wuskesukquash floksog nogqueu en kohtipusquanepisinutche, kah wame moampamukqúsinutche en ufflocksumut Laban, kah chippeponam nehenwonche uffloksumoh, kah matta upponuh Laban wunnetasumut.
30.41 Onk n$[u]ih matikenukeg netasuog wompequahettit, Jakob ponam mehtugk8mesash ut anaquabhettit wuskesukk8ont, ut pasohtheganit, onk woh wompequau8og kenugke mehtugk8mesekontu.
30.42 Qut neetasuog n8chemweṣhettit, matta ne ponamauau, nemuhkuh nan8chumwesuoh Laban, qut menuhkesuoh Jâkob.
30.43 Onk wosketomp nano mon[à]oh m8cheke, kah m8chekohshau nétasu, kah mittumwussisse wuttinneúmoh, kah wosketompae wuttinnumoh, kah kamelsog kah assesog.
31.1 ONK n8tam ukkutt8wongash wunnaumonuh Laban, n8waog, Jakob amaunum wame ohtaukupash k8shinonut: & ne 8tahtauun ohtágkup k8shinonut, wame ne sohsum8onk wutohqunúmun.
31.2 Kah Jakob kuhkinneam wuttinnússúonk Laban, kah kusseh, matta uppóe[ú] moneauoh neyane negonae.
31.3 Kah Jehovah unnau Jakoboh, qushkish en wutohket k8shog, kah kuttinnowamôuhtu kah k8wetomsh.
31.4 Kah Jakob an8team8, & weekomoh Rachel kah Leah en ohteakonit, en wutchippashum8mehtu.
31.5 Kah wuttinuh nahog, nunaum k8sheu wuttinnussuonk, matta nupp[ô]e monunneungk8, neyane negonaeu, qut ummanitt8moh n8sh n8wetomukup.
31.6 Kah k8wahteauunneau, n8tinninnúmuhkau k8sheu nuhhogkuh weeche wame nummenuhkesuonk.
31.7 Kah k8sheu nutass8kekomuk & ôs8wunum nutonkquatunkash piogqut nompe, qut God matta wuttinnánumoh n8woskhukqunat.
31.8 Yeu n8wadt mom8echohkésitcheg, ne pish kutonkquatunk, neit wame neetasuog neecháog mohm8echohkésunitche: asuh yeu n8wadt wééne momoeesit, ne pish kutunkquatunk, neit wame neetasuog neechaog weenompasik, wutchohkein8.
31.9 Yeu in God amaunau wunnetasumoh k8sheu, kah nuttinumunkqunash.
31.10 Onk n$nih, ne áhutt8che wompoquahettit neetasuog, nuttishpadtauomp, kah nunnaum ut kouenat, kah kusseh nomposhimwogineg ayimáuukeg, neg wutchohkéin8 weenompasu, kah mohm8e chohkesuog, kah momonesuog.
31.11 Káh wutangelsumoh God nuken8nukup ut koenat, kah nussim nen yeu.
31.12 Onk n8wau yeuyeu spuhquáish, kah n[a]ish, wame nomposhimwog neg ayimauukeg, wutchohkéinnu weenompasik, mohm8e chohkésuog kah momonesuog, newutche nunnaumun wame Laban anhukquean.
31.13 Nen Manitto ut Bethel uttôhadt samúnumop pogkomuhquonk, kah uttoh adt quoshauáop quoshaumáonk God: yeuyeu nepaush, sohhash yeu wutch ohket, kah qushkish en wutohtuóut kuttinonkumóog.
31.14 Kah Rachel kah Leah wunnamp8hamauoh, kah wuttinóuh, as na ohteau nutchippunumónteaonganun, asuh ahteóonk wutche nenawun n8shun wekit?
31.15 Sunnum$matta nutogquanumuk8un penuwohteáut? newutche mag8 nuhhogkanonash, kah máhtshadtau wame nutteagwunnónut.
31.16 Newutche wame wenauwetuongash God amaunukish wutch n8shunnónut nen nutaihéin kah neech[au]sinnonog, yeuyeu neit uttoh anukquéan God, ne ussish.
31.17 Neit Jakob neepau, kah ponau wunnaumonuh, kah ummittumwussoh, kamelsut.
31.18 Kah monchanau wame wunnetasumoh, kah wame maumachiash nish nóhtwunukish, kah netasu wamuhwhonche ut Padan$Aram, onk woh au Isaakanit 8shut ohkit Kanaan.
31.19 Kah Laban monchu m8swau shepsoh, kah Rachel komm8to wuttinneukontunkoh 8shoh.
31.20 Kah Jakob monchu matta wahteauug Laban Wussyrian, matta unnunk nummonchem.
31.21 Nemehkuh nagum wussemo, kah wame ne ohtunk, kah nepau, kah qushkodteau seip, kah n8quashau nogqueu wadchuut Gilead.
31.22 Onk unnon Laban, nashikquinokok, Jakob wussemoi.
31.23 Onk wechauau wematoh, kah wunn8sukauóuh nesausuk tahshikquinne, kah ummattanóuh wadchuut Gilead.
31.24 Onk God uppeyaonuh Labanoh Wussyrian nukkonáe unukquomunat, & wuttinuh, ahque wutch wunneyeuonganit matcheus Jakob.
31.25 Neit Laban mattanau Jakoboh, kah Jakob wekitteau ut wadchuut, kah Laban weeche wematoh wekiteáog ut wadchuut Gilead.
31.26 Onk Laban unnau Jakoboh, toh kutussen? kukkemeu moncheunk mat n8wahteouun, kah nemun nuttônog onatuh missinóut nashpe togkodteg.
31.27 Tohwutch wussemoan kemeu, kah kukkemeu monchem wutche nuhhogkat, kah matta kutiss8un? onk woh kummoncheáhenup weeche wekontamóonk, kah ket8hamaongash, kah pepequoanash, kah harpsash.
31.28 Kah matta kittinánumeuh nutchipwutt8napôn nunnaumonog, kah nuttônog, yeuyeu kummattammágwe ussem, ne ásean.
31.29 Menuhkesuonk ohteau nunnutcheganit k8woskhenunat, qut ummanitt8moh k8sh8wôog nukken8nukup neásittupukok, n8wau ahque us Jakob wanegik asuh matchet.
31.30 Onk yeuyeu kodmonchean, newutche m8cheke kukkodtantamup wek k8sh: tohwutch komm8toan nummanitt8mog?
31.31 Kah Jakob namp8huk unnau Laban, newutche n8wabesip, newutche nussip, paguodche woh kutchekeeu neemunnumah kutt[ó]nog.
31.32 Uttoh adt nameheadt kummanitt8mog ahque pomantaj, anaquabhettit nematinnónog naish uttiyeu wadtaihéean, ut nuhhogkat, kah neemunush: newutche Jakob matta wahteaúou Rachel ukkomm8tinuh.
31.33 Onk Laban petutteau wekit Jakob, kah Leah weekit, kah wekoont wuttinnúmuneunk nesuog mittumwussisog, qut wanne wunnámheuh, neit sohham wutch Leah wekit kah petutteau Rachel wekit.
31.34 Yeuyeu Rachel nemunont nunneukontunkoh uponoh ohpohteashitte[un]ganit wutch kamelsog, kah wutohpapinneuh: kah Laban natinneukontam wame wek, qut matta wunnàmheuh.
31.35 Onk unnau 8shoh, ahque toh ussunauwohúnitti nussontimom, newutche matta nunneepauoh anaquabean: newutche ne âhúttèhettit mittumwussioog nutáhtauun, onk natinohteau, qut matta nameheáou nunneukontunkoh.
31.36 Onk Jakob musquantam, kah ukkeketéhtauoh Labanoh, kah Jakob namp8huk wuttinuh Laban; teaguas nuppanneuss[é]onk, teaguas nummatcheseonk, waj musquanittamwe wunnaumatúhkéan.
31.37 Natinneakontaman wame nutahtóonk teaguas kummiskom kummaumachih? yeu ponsh anaquabhettit neematog kah keematog, onk woh wussittumwog ut nashauwe kenawun.
31.38 Neesnechage kodtumwae mahche k8weetomsh: squoshimusse shepsoh kah goatsoh matta nussauoúog: numposhimimwe floksog matta nummôwhôog.
31.39 Noh woh nehnégikáuut, matta kuppaudtauun8un, ne n8wanteauun, kenatauwompatamun ut nunnutcheganit, komm8tomuk kesukodáeu, asuh komm8tomuk nukonáeu.
31.40 Ye[ú] mo nuttinaiin kesukodaeu, kussittau nuttônauúshik, kah t8hpu nukonaeu, kah kouéonk amái wutch nuskesukqut.
31.41 Yeu nuttinaiin neesnechage kodtumwae kekit, k8tinnúmukáuunup nabo yauudt kodtumwae wutch nesuog kuttónog, kah nequtta tahshit kodtumwae wutch keneetasumog, kah kutôhs8wúnum nutonkquatongash piukqut nompe.
31.42 Tohneit ummanitt8moh n8sh, ummanitt8moh Abraham, kah wabesuónche Isaak matta weetomuk8us, wunnamuhkut woh toh ne kittit móncheáhen: God naum nutôhquanum8onk, kah wutanakausuongash nunnutcheg, kah kutáushkómuk neasittupukok.
31.43 Onk Laban wunnamp8hamauoh, kah unnau Jakoboh, yeug wuttôneunk nuttônog, kah yeug mukkióg nummukkiyeúmog, kah yeug netasuog nunneetasúmog, kah wame ne nauman uttaihe: onk toh woh nuttinhéoog yeu kesukok yeug nuttônog, asuh ummukkiyeúm8uh ne neechahetticheh?
31.44 Yeuyeu newutche peyaush, wunn8wadtuh nen kah ken: kah wauwónaj ut nashauwe nen kah ken.
31.45 Onk Jakob neemunum qussuk, kah neepataúun wutche pogkomuhkquonk.
31.46 Kah Jakob unnau weematuh, mukinnum8k qussukquanash, kah nemunnumwog qussukquanash kah wunnumwonkquodtau[u]nkoash, kah meetsuog ne ut nomungquág.
31.47 Kah Laban wuttissowetamun Jegar$sahadutha. Qut Jakob wuttissowetamun Gale[a]d.
31.48 Kah Laban n8wau, yeush nomungquagsh wauwon nashauwe et ken kah neen yeu kesukok, newutch ne hettamun Galeed.
31.49 Kah Mizpàh, newutche n8wau, Jehovah askuhwhèteaj nashauwe nen kah ken, chachaubuhteáog.
31.50 Onkupunadt nuttônog, asuh wonk ummittumwusséan onkatogig onk yeug nuttônog, matta how[à]n k8weetomuk8mun, naush God 8wauon nashauwe ken kah neen.
31.51 Onk Laban unnau Jakoboh, naush yeu nom8ungquág, kah naush yeu neepatúhquonk, ne yeu naumóunkquttau ut nashauwe nen kah ken.
31.52 Yeu nom8unquag wauwóm8udj: matta kupaumukómaun8un yeu nom8ungquag, kah matta pish kupaumukomaéin yeu n8m8ungquag & yeu nepatuhquonk wutch wuskehuwaonk.
31.53 Ummanitt8moh Abraham kah ummanitt8moh Nahor, ummanitt8m8uh 8shuoh wussitich nashauwe kenawun, kah Jakob chadchekéyeuau nashpu wabesuónoncheh 8shoh Isaakoh.
31.54 Neit Jakob sephausue sephausuongash ut wadchuut, onk weekomau weematuh meechinat petukqunneg, kah meechupanneg petukqunneg, kah nequttaqúnohteaog ut wadchúut.
31.55 Onk nompoaeu Laban neepau, kah chipwuttauapwau wunnaumonuh, kah wuttônuh, kah 8nanaumuh, kah Laban na 8mun, au wutayeuonganit.
32.1 ONk Jakob aáyomp, kah wutangelsumoh God wunnogskauóoh.
32.2 Kah Jakob nauont nah, n8wau, yeu wutayeuwéhteomoh God, wuttissowetamun yeu ayeuonk Mahanaim.
32.3 Kah Jakob ann8nau wuttamomeúaénuoh negonaeu, en Esau$ut weematut, ut ohket Seir, wutohkit Edom.
32.4 Onk noh wuttinuh, n8wau yeu pish kuttinnóneau nussontimom Esau, kittinneum Jakob yeu wussin, nuttinneapeyom Labanut, kah na nutayin yeu pajeh.
32.5 Kah n8wadchan oxinog, kah assesog, floksog, wosketompae wuttinnèumuneunk, kah mittumwussisse wuttinneumuneunk, kah nutan8team unnonat nussontimom, onk woh nunnamteoh kitteamonteanittúonk anaquabean.
32.6 Kah an8naenuog qushkeog en Jakob$ut, n8waog, nuppeyaônómun kemat Esau, kah wonk peyau kenogskunk, kah yauut pasuk88oh wosketompuh weechâau.
32.7 Kah Jakob mishewabesu, kah wuttamantam, onk chippinau missinninnuh ne weechógqutcheh, kah floksoh kah heardsoh, kah kamelsoh neese chippe.
32.8 Kah n8wau, Esau peyaónont nequt chepiyeuoh todtogkomont, neit nequt chepiyeuog neg sequttahwhutcheg, woh pohquohhamwog.
32.9 Kah Jakob n8wau, woi Ummanitt8moh n8sh Abraham, káh Ummanitt8moh n8sh Isaak, Jehovah kuttissup qushkish en kutohket, kah en kutawâmóohtu, kah pish k8nenéhush.
32.10 Neen nuppeisses onk nish papeasikish wame kummonaneteaongash, & wame wunnomwausséonk, ne annumauadt kittinneum, newutche webe anwohhou weeche nupaumushon yeu Jordan, kah yeuyeu nunneesechipan.
32.11 Pohquohwusseh k8wehquetumoush wutche wunnutcheganit nemat, wutch wunnutcheganit Esau: newutché n8wabesuon ishkont peyau kah nuttadtogkomuk, kah wutokasin weeche mukkiog.
32.12 Onk kittinn8wop wunnamuhkut k8nenéhesh, kah k8skannemuneog nutogqueh kehtahanne naguntu, na matta woh w[ò]ogketam8mug newutche muttanwog.
32.13 Onk ne kouin ne nohkog, kah nemunum ne ohtag wunnutcheganit mag8onk wutch Esau wematoh.
32.14 Neesit pasuk88oh squoshimwoh goatsoh, kah neesinchagodtoh nomposhimwog goatsog, neesit pasuk88oh squashemwusoh shepsoh, kah neesinchagkodtoh nomposhimwoh.
32.15 Swinchagodtoh kamelsoh wussogodtunkaninitche, weeche kamelsemesoh: yauunchagkodtoh kowas[h]inoh, kah piukqussuog nomposhimwog: neesinchagkodtog squoshimwog asseṣog, kah piukqussuog assemésog.
32.16 Onk nah upponuh ut wunnutchgan8óut wuttiñeumoh, nish$noh wuttinussiñeau chipushaog: kah unnau wuttinneumoh, paumukiek, kah chadchaubenushagk nashauwe chipwushaonk, kah chipwushaonk.
32.17 Kah unnau negonshanutcheh, n8wau Esau nemat nogushkongquean, kah nat8tomungquean, n8wadt, howan ken, kah tunohkutom? kah howane wuttaiheuh anaquoshaan?
32.18 Neit woh kussim wuttaiheoh kittinneum Jakob, yeu mag8onk uss8weuttauun nussontimom ut Esau, kah kusseh wonk nagum wuttat 8m.
32.19 Onk netátup wuttinnon nahohtoeu peyònutcheh, kah nashéuunutcheh, kah wame néh asukoncheg neetasu, n8wadt, yeu woh kuttinnoneau Esau nameheug.
32.20 Kah wonk unn8k, kusseh kittinneum Jakob wuttat 8m, newutche n8wau, N8sikitteoh nashpe mag8onk negonshaúm8uk, kah ompetak pish nunnaum wuskesuk, pagodche wussuhketeahuk nuskesuk.
32.21 Neit mag8onk negonne qushkodteaum8: kah nagum ne nohkog weechequom8mau chaubwushanutcheh.
32.22 Kah nepau ne nohkog, kah nemunau neesuoh ummittumwussoh, kah nesuoh mittumwussissoh wuttinneum, káh nabo nequttuoh wunnaumonuh, kah qushkodteau ut pongquag Jabbok.
32.23 Onk noh wunnemunoh, kah ukqushkodteaheuh sepuut, kah qushkodteato wame ne ahtunk.
32.24 Kah Jakob nussiyeu, kah wosketomp ukquohquodtinohkonuh wampaneh.
32.25 Kah nag* matta wussohkauoh, ummissinoh ut ummauweteasumut: & Jakob wobpé qunukqui quadtinuthettit.
32.26 Kah n8wau ponuneh[:] newutche mohtompan, kah n8wau, Matta kupponann8h, kuttumma wunnanuméan.
32.27 Kah wuttinuh, Toh kuttehenit? kah n8wau, Jakob.
32.28 Kah n8wau, matta pish wonk kuttehenitteuh Jakob, qut Israel, newutche onatuh Sontim kummenuhkes ut Godut kah missinninnûtu, kah kussohkus.
32.29 Kah Jakob wunnat8tumau kah n8wau, missohhamah k8wehquetumoush k8wésuonk, kah n8wau, Tohwutch nat8tomuhteaan n8wesuonk? onk ne wuttit wunnanumon.
32.30 Kah Jakob wuttissowetamun ne ohke Peniel, newutche nunnau God muskesukqut wutch muskesukqut, kah nukketeaonk wadchanumun.
32.31 Kah quoshkodteadt Peniel pashpishau, kah kehkéchhau ut wobpéit,
32.32 newaj wunnaumoneunk Israel matta meechhetteg wutchaht ne nanohtagkup ne ohtag ut pukquag mobpee, yeu pajeh yeu kesukok, newutche mussinnum ut pukquag wobpee Jakob wutchoht nanohtag.
33.1 ONk Jakob spuhquaeu kah natawômpu, & kusseh Esau peyau, & weechaau yauut pasuk88oh wosketompuh, kah chippinau mukkiésoh en Leahut, kah Rachelut, kah ut nesuoh wuttinneumoh mittumwussisoh.
33.2 Kah wunnegonashoh wuttinneumoh mittumwussissog, kah wunnechanoh, & Leah, kah wunnechanoh nahohtoeu, kah Rachel kah Joseph wuttat.
33.3 Onk upaumukauoh wunnegonuhkauoh, kah nauwaeu en ohkeit nesausuk tahshit, kah na pas8sukauont weematoh.
33.4 Onk Esau quogqueu wunnogskauoh, & ukkinuh, kah ompatissinwog wussittipukanòash kah wutchipwutt8napo, kah mauog.
33.5 Kah spuhqueu, kah naau mittumwossisoh kah mukkiesoh, kah n8wau, Howanig yeug weechogqueaneg? kah n8wau, Mukkiog God nanôwe anumaont kittinneumoh.
33.6 Neit wuttinneumoh mittumwossisog pas8tshaog, kah mukkiog kah nauwaéog.
33.7 Kah Leah wonk wéeche wu[u]nechanoh pas8tshaog, kah nauwaéog: kah ompetasik Joseph pas8tshau, kah Rachel, kah nauwaéog.
33.8 Kah n8wau, Toh kittinnauwuttam neg wame netasuog nogskóuagig? kah n8wau, Newutche namehteauun wussikiteahittúonk ut nussontimomut.
33.9 Kah Esau n8wau, nuttapet nemat, wuttaiheesh ne ahtóan.
33.10 Kah Jakob n8wau, matta, k8wehquetumoush, yeuyeu amehteauon kitteamonteanittúonk ut anaquabean neit nemunush nummag8onk, ut nunnutcheganit, newutch waj nunnaum kuskesuk, onatuh naumuk God wuskesuk, kah k8womon[é]h.
33.11 Nemunush k8wehquetumoush n8naneteaonk ne paudtauun, newutche nanowe n8nanumuk God, kah newutche n8wameit kah ummenuhke nanumpassumoh, kah wunnemunúmun.
33.12 Kah n8wau, Pomushaituh, kah monchetuh, kah nagonsham[.]
33.13 Kah wuttinuh, Nussontimom wahteoun mukkiog n8chumwesuog, kah floksog, heardsog wompequauog n8wechógquog, kah kenup8hkahettit pasuk kesuk, wame floksog nupp8og.
33.14 Nussontimom k8wehquetumoush negónuhkau kittinneum, kah nummanunne nummonchanóog, neyanahkuhquomaushahettit, nutanakausuongan anaquashi: kah neyanahkuhquomaushahettit mukkiog, onk peyauónog nussontimomut ut Seir.
33.15 Kah Esau n8wau, Yeuyeu nukkodtumauunutti nawhutche wech[ò]gqueaneg, kah n8wau, tohwutche yeu, namehteauwutti kitteamonteanittuonk wuskesukqut nussontimom.
33.16 Kah Esau qushkeu ne kesukok, en mayut én Seir
33.17 Kah Jakob au Sukkoth, kah wekitteau, kah wekikauau wunneetasumoh, newajeh hettamuk ne ayeuonk Sukkoth.
33.18 Kah Jakob peyau Shamel, otan ut Shechem, ut ohkeit Kanan, wag Padan-Aram: kah wetu anaquohtag otan.
33.19 Kah adtôau kodchúhki ohteuk, ne ponuk week, wunnutcehganit wunnechanoh Hamor 8shoh Shechem, nequt pasuk88h shepsemesoh.
33.20 Kah ne wuttit ayimunau Altar, kah wuttissowetamun El-Elioe-Israel: Manit Ummanitt8moh Israel.
34.1 ONk Dinah wuttaunoh Leah, nekitteauompoh Jakoboh, sohham natauwóhkau wuttauneunk ne ohkeit.
34.2 Kah Shechem wunnaumonuh Hamor, Wuthivite, Sontim ne ut ohkeit, nauont, wunnemunoh, wunnesinuh, kah ummatcheuh.
34.3 Kah ukketeahogkôunoh kodtanumau Dinah wuttaunoh Jakob, kah womonau nunksquoh, kah ukken8nuh ut wuttahut nunksquau.
34.4 Onk Shechem ken8nau 8shoh Hamor, n8wau, Yeuoh quaguashwehtamah nunksquau n8mittumwussissin.
34.5 Onk Jakob n8tog noh matcheheau Dinahoh wuttaunoh (yeuyeu wunnaumonuh weechayéumóog neétasu ut ohtakonit) kah Jakob matta toh éyeu ne toh wuttit peyón[a]u.
34.6 Onk Hamor 8shoh Shechem sohhau en Jakob, ukkéket8hkauónat.
34.7 Kah wunnaumonuh Jakob w[a]munit ohteakonit, n8tamòhettit: & wosketompaog neuanatamwog, kah wussaume musquanatámwog, newutche as8kanakausit ut Israelut, neesuk wuttaunoh Jakob matta woh ne asémuk.
34.8 Kah Hamor ukkeket8hkauoh, n8wau, Ukkete[à]hogkôunoh Shechem nunnaumon kodtanumoh kuttaunoh, k8wehquet[ú]moush aninn[a]mau ummittumwossitch.
34.9 Kah wetauatitteuh, aninnumaiinnean kuttaun8óog, kah neemun8k nuttaununnónog.
34.10 Onk woh k8weechaiyeumimun, kah ohke ohteau anaquabeyóg: ayékq, kah na$ut anaqushunk, kah na wutohkek.
34.11 Kah Shechem unnôh 8shoh kah wunnohtônugqussoh, namehteauutti kitteamonteanittuonk ut anaquabeóg, kah uttóh aseóg ne kittinúmauununeau.
34.12 Uttoh an kodtantamóg, wehquetum[a]iegk mag8onk asuh ahtóonk, kuttinnumauúnneau, ne an8waog, qut aninnumaiegk nunksqua nummittumwossissinat.
34.13 Kah wunnaumonuh Jakob namp8hamauóog Shechemoh, kah Hamoroh 8shoh as8kekodteamóe, kah n8waog, Newutche matchéheau Dinahoh umissésuoh.
34.14 Kah wuttinóuh, matta woh yeu nutusseinan, aninnumauon nummissésinónuh, noh matta quoshqussóseg, newutche ne nukkekômitteaonganun.
34.15 Qut yeu$ut kuttapeneauunumun kenaau, unaiyóg neániyéog, kah nish$noh pasu wosketomp q[o]shqusausit.
34.16 Neit nenawun kittinnumauunumun nuttannonog kenaau, wonk neemunnómun kuttaun8wóog, onk k8wetómunumun, onk kuppasuk88mun.
34.17 Kah matta kukkeihtaéog kukquoshqussósinneaout; neit neemunnómun nuttaunun, kah nummonchemun.
34.18 Onk ukkutt8wongan88ash 8sekitteohkongqunash Hamor, kah Shechem Hamor wunnaumonuh.
34.19 Onk wusken matta ianóntam8 ne ussénàt, newutche tapeneauau wuttaunoh Jakob: káh m8cheke quttiánumau, onk wame ut weekit 8shoh.
34.20 Neit Hamor kah Shechem yeuh wunnaumonuh, peyauog squoantam ut otanat, & kéket8hkauóog wosketompuh ut wut8tanaòut, n8waog.
34.21 Yeug wosketompaog manunnissuog ut kuhhogkanónut, newutche wutóhkhettich ne ohkeit, kah na$ut anaqusháhettich, newutche, ohke, kusseh wamut nag$wutche, mittumwussitteuh wuttaun8uh, kah aninnumauontuh kuttaunónuh.
34.22 Webe yeu ut wosketompaog k8n8wónanónog, k8weetomukqunnanónut, kup-pasuk8inneanónut, nish$noh wosketomp quoshqusausit, neyane quoshqusauṡhettit.
34.23 Nishnoh uppuppinushim8m8oh, kah wuttinneetuongan8, kah nish$noh wunnetasúm8uh, sunnum$matta k8taihéinan? qut webe tapeneauontuh, onk k8wetomukqunnónog.
34.24 Kah wunnamptauóog Hamor, kah Shechem wunnaumonuh, wame neh sohhamunutcheh wutch squoantamut otanit, kah nish$noh pasuk wosketomp quoshqusausu, wame neh sohhamunutcheh wutch squoantamut wut8tanit.
34.25 Onk n$nih nashikquinukok kehkecheṡhettit, neesuoh wunnaumonuh Jakob, Simeon kah Levi Dinah wunohtonukqussoh, neeswe neemunnumwog togkodtegash, menuhke quenittamwog otan, kah paguanáog wame wosketompuh.
34.26 Kah nushaog Hamor, kah Shechemoh wunnaumonuh en kenag togkodteg, kah neemunáog Dinahoh wutch Shechem wekit kah sohhamwog.
34.27 Wunnaumonuh Jakob quenittamwog ne nohtómuk, kah mukk8kinnumwog otan, newutche nag matcheheáog ummissésuoh.
34.28 Mukkináog wutshepsum8uh, kah wutoxinum8uh, kah wutassum8uh, kah ne noh ohtag otanit, kah ne ohtagupoh ohteakonit.
34.29 Kah wame wenauwetuonk, kàh wame uppeissésum8uh, kah 8mittumwussissineunk ummissinohkonáoh: kah mukk8kinóog wame ne ohtag wetuómut.
34.30 Onk Jakob unnàu Simeonun, kah Levioh, k8tamohkusumw8 kummatchemunkquinneat k8wutche neg wadohkitcheg ohkeit: kenugke Kananitsog, kah Perisitsog: kah nen nutohguhsinneat, pish nag mukinne[ô]g ayeuuhkóne nen, kah pish nushhukquog, kah pish nen nuppaguanit, kah neek.
34.31 Kah n8waog, noh woh anehheau nummissésinónuh, onatuh n$noh nanwunw8dsquaâsit.
35.1 ONk God unnau Jakoboh, nepaush ogquodchuaush Bethel, kah na wutohkish, kah na$ut ayish Altar en Godut, noh naeihtunkquean, wasémwean wutch wuskesukqut Esau kemat.
35.2 Neit Jakob unnau neh wame wekit apinitcheh, kah wame neh wechogqutcheh, pogken8k penowe manittóog k8wutche kuhhogkaout, kah pahkesek, kah ôs8wunum8k kutogk8un8ash.
35.3 Onk nepauwutteuh, kah ogquodchuontuh Bethel, kah na nutit ayimun Altar en Godut, noh n8tiup ne kesukok wodtaméhpunáan, kah noh weecháop en mayut ne [á]yomp.
35.4 Onk nag aninnumauáog Jakoboh wame penowe manitt8h neh apinitcheh wunnutcheganóut, kah wame wusságsohh8unóuh, neg wuttauogkouòut: onk Jakob upposekinuh ut n8htimussit kishke Shechem.
35.5 Onk auog, kah 8wabesehuwáonk Jehovah ohteau otanáhtu quinnuppe, kah matta asuhkauauôog wunnaumonuh Jakob.
35.6 Neit Jakob peyáu Luz, ut ohket Kanaan (ne Bethel) nagum kah wame missinninnuh weechogqutcheh.
35.7 Onk ne wuttit ayeuon Altar, kah wutissowetamun ayeuonk, El-Bethel, newutche na God wuttit naéihtaonuh wasémwut wutch wuskesukqut wematoh.
35.8 Kah Deborah Rebekah wunn8sásumoh nupp8, kah noh posekinuh wômokôag Bethel, ut agwe n8htimissit, kah ussowetamun Allon-Bachuth.
35.9 Kah God wonk naiehtaau Jakoboh, waj sohhog Padan-Aram, kah 8nanumuh.
35.10 Kah God wuttinuh, kuttissowis Jakob, matta pish wonk kuttissowesu Jakob, qut Israel ne k8wesuonk, kah wuttiss8wenuh Israel.
35.11 Kah God wuttinuh, nen Manitt8 wamemanuhkése, mishummechumish, kah muttáaush, wutohtim[ô]in, kah m8naash wutohtimòneash pish wutchayeum8ash kuhhogkat, kah tahs8tamwog pish 8mwog kusseganohtogqut.
35.12 Kah ne ohke anúmagup Abraham kah Isáak, kuttinnumàunun, kah k8skannemunneog nahohtôeu ken nuttinnúmauoneau ohke.
35.13 Onk God ushpeu nah wutch ne ut ayeuonganit keket8hkauomp.
35.14 Onk Jakob wpnam neepatúhquonk ne áyeuonganit adt ken8nukqut, hassun nepatuhquonk, onk ne wussokanumun wuttattamòe sephausuonk onk ne wussokanumun pummee.
35.15 Kah Jakob wuttissowetamun ne ayeuonk, God ne adt ken8nomp, Bethel.
35.16 Onk 8mwog Bethel, kah na wutch pahs88 Ephrath, kah Rachel nechau, kah siogke nechau.
35.17 Onk n$nih siogke nechad, midwife wuttinuh, ahque wabesish, yeu wonk mo[s] k8wadchan kenaumon.
35.18 Onk n$nih keteahogkou aumait (newutche nupp8) kah wuttissowenuh Benoni, kah 8shoh wuttissowenukquoh Benjamin.
35.19 Onk Rachel nupp8, kah posekinau en mayut, ut nogque Ephrath, uttiyeu Bethlehem.
35.20 Onk Jakob ponamun nepatuhquonk woskeche weenohket, ne pogkomuhquonk 8wenohke Rachel yeu pajeh kesukok.
35.21 Onk Israel na 8mun, kah wekitteau ut ongkouwe wonkon8sinit Edaar.
35.22 Onk n$nih, Israel na wadohket, kah Ruben monchu, kah neesin Bilha 8wishquineuh wutch Jakob, kah Israel wunn8tamun; onk wunnaumonuh Jakob nabo nesu8oh.
35.23 Wunnaumonuh Leah, Ruben, Jakob mohtomegheoncheh, kah Simeon, kah Levi, kah Juda[h], kah Ishakar, kah Zabulon.
35.24 Wunnaumonuh Rachel, Joseph kah Benjamin.
35.25 Wunnaumonuh Bilhah ummaidumoh Rachel, Dan, kah Naphtali.
35.26 Kah wunnaumonuh Zilpah ummaidumoh Leah, Gad, kah Asher. Yeuh wunnaumonuh Jakob, neh adt nekitteawutche ut Padan-Aram.
35.27 Onk Jakob peyaònau 8shoh Isaakoh ut Mamre, ut otanit Arba (ne Hebron) uttoh Abraham kah Isaak àneapeyahettit.
35.28 Kah ukkesukkodtumash Isaak nequt pasuk8e kodtumwae kah shwosuk tahshinchage kodtumwae.
35.29 Onk Isaak nashomont ukketeahogkonuh, kah nupp8: kah mukkinneu ummissinninnúmut, mahtauntog kah sepe pomantog: kah wunnaumonuh Esau kah Jakob nag upposekinòuh.
36.1 KAH yeush wutontseongash Esau: yeuoh Edom.
36.2 Esau ummittumwussu wuttauneunk ut Kanaan. Adah wuttaunoh Elon, wuttehittite, kah [À]holibama wuttaunoh Anah, wuttaunoh Zibeon wuthivite.
36.3 Kah Bashemath wuttaunoh Ishmael, wesumissoh Nebaioth.
36.4 Kah Adah nekitteau Esauoh, Eliphaz, kah Bashemath nekheau Revel.
36.5 Kah Aholibamah nekheau Jeush, & Jaalam, kah Korah, yeuh wunnaumonuh Esau, ut nekitteawutche ut ohket Kanaan.
36.6 Kah Esau nemunau ummittumwussoh, kah wunnaumonuh, kah wuttaunoh, & wame keteahogkôunoh wekit, kah wunnetasumoh, kah wame upuppinashim8moh, kah wame wuttinnetuonk ne ahtunk ut ohkit Kanaan, ónk au wutohtimóneat, wutch wuskesukqut wechaioh Jakoboh.
36.7 Newutche 8wenaiétuongan8 wussaumanit matta woh wunnu wechayeuteog, kah ne ohke uttoh adt penuwohteahettit wunn8nunouh newutche wunnetasúm8uh.
36.8 Nemehkuh wetu Esau wadchuut Seir, Esau noh Edom.
36.9 Kah yeush wutontseongash Esau 8sh8woh Edomitsog wadchuut Seir.
36.10 Yeush 8wesuongan88ash wunnaumonuh Esau, Eliphaz wunnaumonuh Adah, ummittumwussoh Esau: Revel wunnaumonuh Bashemath ummittumwussoh Esau.
36.11 Kah wunnaumonuh Eliphaz Teman, Omar, Zepho, kah Gatam, kah Kenaz.
36.12 Kah Timnah 8wishqun wutch Eliphaz wunnaumonuh Esau, kah noh nechauau Eliphaz[,] Amalekoh, yeuh wunnaumonuh Adah Esau ummittumwussoh.
36.13 Kah yeush wunnaumonuh Revel, Nahath, kah Zerah Shammah, kah Mizzah: yeuh wunnaumonuh ummittumwussoh Esau.
36.14 Kah yeuh wunnaumonuh Aholibamah, wuttaunoh Anah, wuttaunoh Zibeon, ummittumwussoh Esau: kah nekiteauau Esauoh Jeush, kah Jaalam kah Korah.
36.15 Yeug mugquompaog wunnaumonuh Esau, wunnaumonuh Eliphaz mohtomegheunche Esau, mugquomp Teman, mugquomp Omer, mugquomp Zepho, mugquomp Kenaz
36.16 Mugquomp Korah, mugquomp Gatam, mugquomp Amalek. Yeug mugquompaog wutontséonganoh Eliphaz: ut ohkit Edom, yeuh wunnaumonuh Adah.
36.17 Kah yeuh wunnaumonuh Revel wunnaumonuh Esau, mugquomp Nahath, mugquomp Zerah, mugquomp Shammah, mugquomp Mizzah, yeug mugquompaog wutontseonguh Revel, ut ohkit Edom: yeuh wunnaumonuh Bashimath ummittumwussoh Esau.
36.18 Kah yeuh wunnaumonuh Aholibamah ummittumwussoh Esau, mugquomp Jesh, mugquomp Jaalam, mugquomp Korah, yeug mugquompaog wutontseonguh Aholibamah wuttaunoh Anah ummit[t]umwussoh Esau.
36.19 Yeuh wunnaumonuh Esau (noh Edom) kah yeug ummugquompomuh,
36.20 Yeuh wunnaumonuh Seir, wuthorite, noh ne wadohkit Lotan, kah Shobal, kah Zibeon, kah Anah.
36.21 Kah Dishan, kah zer, & Dishan, yeug mugquompaog Wuthoritsog, wunnaumonun Seir, ut ohkit Edom.
36.22 Kah wunnechanoh Lotan, Hori kah Heman, kah ummississoh Lotan, Timna.
36.23 Kah yeuh wunnechanoh Shobal, Alban, kah Manahath, kah Ebal: Shepo, kah Onam.
36.24 Kah ye[u] wunnechanoh Zibeon neeswe Ajah kah Anah, yeuoh noh Anah maskauont mulesoh ut touohkomukqut, assamont wutassumoh 8shoh Zibeon.
36.25 Kah yeuh wunnaumonuh Anah, Dishon, kah Aholibam[á]h wuttau[m]oh Ana[h].
36.26 Kah yeuh wunnechanoh Dishon, Hemdan, kah Eshban, kah Ithran, kah Cheran.
36.27 Yeuh wunnechanoh Ezer, Bilhan kah Zaavan, kah Akan.
36.28 Wunnechanoh Dishan yeuh, Uz, kah Aran.
36.29 Yeug mugquompaog Wuthoritsog, mugquomp Lotan, mugquomp Shobal, mugquomp Zibeon, mugquomp Anah.
36.30 Mugquomp Dishon, mugquomp Ezer, mugquomp Dishan, yeug mugquompaog wutontseonguh Hori: kenugke mugquompaog ut ohkit Seir.
36.31 Kah yeug ketass8timwog nanànuwacheg ut ohkit Edom, asquam nana[ú]newahettegkup tahs8tamwog ut Israel.
36.32 Bela wunnaumonuh Beor nana[ù]num Edom, kah ussowetamun wut[o]tan Dinhabah.
36.33 Kah Bela nupp8, kah Jobab wunnaumonuh Zera ut Bozra wunnompu nan[á]nuwomukquoh.
36.34 Kah Jobab nupp8, kah Husham wutch ohkit wuttemani wunnompu nananuw[ó]mukquoh.
36.35 Kah Husham nupp8, kah Hadad wunnaumonuh Bedad (noh toôkodtogkup Midian wutohtekonit Moab) wunnompe nanánuwomukquoh, kah ussowetamun wutótan Avith.
36.36 Kah Hadad nupp8, kah Samlah ut Masrekah wunnompu nanánuwomukquoh.
36.37 Kah Samlah nupp8, kah Saul ut Rehoboth sepuut, wunnompeu nanánuwomukquoh.
36.38 Kah Saul nupp8, kah Baalhanan wunnaumonuh Achbor wunnompeu nanánuwomukquoh.
36.39 Kah Baalhanan wunnaumonuh Achbor nupp8, kah Hadar wunnompeu nananuwomukquoh, kah ussowetamun wutotan Pau, kah ummittamwussoh u[s]sowesuoh Mehetabel, wuttaunoh Matred, wuttaunoh Mezahab.
36.40 Kah yeush 8wesuongan8ash mugquompaog wutontseongah Esau, ne ahhut tahshinu[nn]éhettit, ne ahhut tahshohkeahettit ne ussoweṡhettit, mugquomp Timnah, mugquomp Alvah, mugquomp Jetheth.
36.41 Mugquomp Aholibamah, mugquomp Elah, mugquomp Pinon.
36.42 Mugquomp Kenaz, mugquomp Teman, mugquomp [N]ibzar.
36.43 Mugquomp Magdiel, mugquomp Iram, yeug mugquompaog wutch Edom, ne adtahshik wutàyeuonganóoash, ohkit ne wutohtaongan8. Yeuoh Esau 8sh8oh Wut-Edomitsog.
37.1 ONk Jakob wutohtut ne ohkit 8shoh namspaóneup, ohkit Kanaan.
37.2 Yeush wutontseongash Jakob: Joseph nabo nesausuk audtashit kodtumwohkog, assamau floksoh weeche wematoh, kah wuskenes wetómau wunnaumonuh Bilhah, kah wunnaumonuh Zilpah, 8shoh ummittumwussoh: kah Joseph paudtaaunchem8hkaau 8shoh nag wutche matchenéhtamóonk.
37.3 Onk Israel m8cheke womonau Josephoh anue onke ne wame wunnechanoh, newutche neh wunnaumonuh ukkechiyeúuneat kah wutayimaúoh hogkóonk m8cheke chohkoi.
37.4 Kah wematoh naumohettit wut8shimau n[a]h m8cheke 8womonuh onk ne wame wematoh, nag wussekena[ô]uh, kah matta 8neken8nòuh.
37.5 Onk Joseph unnugquom unnugquomuonk, kah wuttinnon wematoh, onk m8cheke wussekeneaouh.
37.6 Kah wuttinuh nahog n8tam8k k8wehquetumonumw8 yeu unnugquomuonk, ne ánugquom.
37.7 Kah kusseh, nutàhassepenomun Shevesash ut ohteakonit, kah kusseh nutuṣṡhevsum omokem8, kah nepom8, kah kusseh kutuṣṡhevsum8ash wéinnekompataash kah nauaeihtamog nutuṣṡhevsum.
37.8 Onk wematuh wuttugquoh, ken wunnamuhkut ken[a]nauwi[n]yimun? asuh ken wunnamuhkut pish kutànuass8tamwòmimun? kah wussekeneauôuh m8cheke wonk, newutche wuttinnukquom8òngash, kah ukkutt8wongash.
37.9 Wonk unnukquomp onkatk unnukquom8onk, kah wuttinon wematoh, kah n8wau: kusseh, wonk nuttinnukquom onkatuk unnukquom8onk, kah kusseh, nepauz, kah nanepaúzshadt kah nabo nequttuutcheg anogqsog nunnauwaeihtunkquog.
37.10 Kah wuttinnon 8shoh kah wematoh, kah 8shoh aushkòmuk, kah wuttinuh, teague yeu anukquoman unnukquomuonk? nen kah kokas, kah kematog wunnamuhkut pish kenauwaeihtanumun, ut ohkit?
37.11 Onk wematuh ishkauònuk, qut 8shoh kukkinneasu wuttinn8waonk.
37.12 Kah wematoh moncheoh assammaoh 8sh[ó]h uffloksumoh ut Shechem.
37.13 Kah Israel unnau Josephoh, sunnummatta kematog assámo8og floksoh ut Shechem? peyaush kah kuttann8nsh nayin, onk wuttinuh, nen yeu.
37.14 Kah wuttinuh, monchish k8wehquetumoush, naish 8nohteaongan8 kematog, onk wunnaihhettit floksog, kah wonk aunchem8ka[h]: nemehkuh wutan8nuh wutch 8nohkôut Hebron, kah peyau Shechem.
37.15 Kah wosketomp wunnamheuh, kah kusseh, pohp[ŏ]mushau ohteakonit, kah wosketomp wunnat8tomauoh teaguas kenatineaham?
37.16 Kah n8wau, natineah nematog, missohhamah k8wehquetumoush uttoh adtannadtupwehettit floksog.
37.17 Kah wosketomp n8wau, yeu 8muneau, newutche nunn8taòog n8waog ontuh Dotahn: kah Joseph wunn8sukauoh wematoh, kah wunnamheuh ut Dothan.
37.18 Kah náuàhettit n[ó]adtit in, asquam pas8sukauunk: nah 8nass8mŏuh, wunnushonaout.
37.19 Kah unnittuog, kusseh yeuoh unnukquomuénin paont.
37.20 Ehhah yeuyeu newutche nushontuh, kah unnuhteatuh pahsahthéganit, kah pish kenaumumun uttoh aniyinit wuttinnukquomuonk.
37.21 Onk Ruben wunn8tamun, kah uppohquohwhunoh wutch wunnutcheganit, kah n8wau, ahque nushontuh.
37.22 Onk Ruben wuttinuh nahog, ahque seàhham8k 8squeheonk yeu unnohteagk pas8thetanit ut touohkomuk, kah ahque ponam8k kenutchegan88ash wuhhogkat: onk woh uppohquohwhunoh wutch wunnutchegan88ut, upponónat 8sh8óut wonk.
37.23 Onk n$nih Joseph paont wematut: upposkinó[u]h Josephoh wuthogk8onk m8chekenag wuthogk8onk, ne à[q]ut.
37.24 Onk wutohqunóuh, kah wuttinohkonàoh pahs8theganit, kah pohsehtheg matchaog oht[á]no, wanne nippéno.
37.25 Kah nummatappuog meechwog petukqunneg; kah spadtaompuog, kah natawompuog, kah kusseh chipwushàog Ishmaelitsog 8mwoh Gilead, weeche kamelsoh, kenunnumwog spcery kah balme, kah myrre, wutuss8wuttànaòash Egypt.
37.26 Kah Judah unnau wematoh, toh kittinnompasimun, nushogkut kematun, kah adtahtauog 8sqheonk?
37.27 Kah eninnumauontuh Ishmaelitsog, kah ahque kenutcheganonash ponamauontuh newutche noh kematin, kah k8weyausin, kah wematuh wuttapeneaumunin.
37.28 Neit paumushauog Midianitsog, anaqusháenuog, kah wuttóhshinuh: kah wussohwhunóuh Josephoh wutch pahsohtheganit, kah mag8og Josephoh en Ishmaelitsut, wutch neesneechaginneai silver, kah s8wunaog Josephoh Egipt.
37.29 Neit Ruben qushkeu en pohsohtheganit, kah kusseh, Joseph matta appu pohsohtheganit, kah s8quhkom wuhogk8unash.
37.30 Kah qushkeu en wematut, kah n8wau[-] peisses matchaog, kah nen uttoh woh nuttôn.
37.31 Kah nemunumwog Joseph wutohgk8wonk, kah nushaog goatsemesoh, kah quogkinnumwog hogk8onk 8squeheonganit.
37.32 Kah negonshhuwaog hogk8onk m8chekenag, kah uppaudtauonau 8sh8woh.
37.33 Onk 8wahteauun, kah n8wau, Nunnaumon wuthogk8onk, matche puppinashim umm8wh[ó]uh, Joseph wunnamuhkut s8kshanau.
37.34 Onk Jakob nehnekshadtau wuthogk8unash, kah mattónag ponam uppusquanit, kah mauemau wunnaumonuh m8chetikqunne.
37.35 Kah wame wunnaumonuh, kah wame wuttaunoh neepauog ukkodnupweeshanóuh, qut sekeneam poanatamwehéonat: kah n8wau, newutche nuttom weenohkit wutche nunnaumon, mauwon: yeu wuttin mauemukqun 8shoh.
37.36 Onk Midianitsog ummagunáuh en Potipharut, wutanohsuéneumoh Pharoh, kah mugquomp askuhwhoteadt.
38.1 ONK nnih na ahquompak Judah wutch w8msu wematut, kah qushkeu en Adullamitoh ussowesu Hirah.
38.2 Onk Judah na wuttit nauon wuttaunin wutch Kananite ussowesu Shuah: kah wunnemunuh, kah uppetukauoh.
38.3 Kah wompequau kah neechau wunnaumoniinneuh, kah wuttissowenuh Er.
38.4 Kah wonk wompequau, kah nechau wunnaumoniinneuh, & wuttissowenuh Onan
38.5 Kah wonk wompequau, kah nechau[.] wunnaumoninneuh, kah wuttissowenuh Shelah: kah appu Chezib nekitteauut.
38.6 Onk Judah ummittumwussúhkaau Eroh mohtomegheoncheh ussowesu Tamar.
38.7 Onk Er Judah mohtomegheoncheh matchetou ut anaquabit Jehovah, kah Jehovah wunnushoh.
38.8 Onk Judah unnau Onanoh, petukau kemat ummittumwussoh, kah wetauam, kah wuskannemunuhkau kemat.
38.9 Kah Onan wahteunk wuskannem matta woh toh wuttit8tauoh, kah n$nih petukadt wematoh ummittumwussoh ukquouhkónuh en ohket, ishkont enninnumauau wuskannem wematoh.
38.10 Onk ne asit matchet anaquohtag wuskesukquash Jehovah: newajeh nagum nushont wonk.
38.11 Neit Judah unnau Tamar wushimoh, Sekousquaish ut wekit k8sh, onk nô pajeh Shalah nunnaumon kesukit, newutche n8wau ishkont noh wonk nupp8, neyane wematoh, onk Tamar monchu kah appu wekit 8shoh.
38.12 Onk m8chetikquinukok, wuttaunoh Shuah, Judah ummittumwussoh nupp8oh, kah Judah puhantam, kah ogquodchuau ut naunche m8swau shepsoh ut Timnath, nagum kah wetompuh Hirahoh Wutadullamite
38.13 Onk unnâú Tamar, n8wau, Kusseh wohshimit kuhhog ogquodchuau Timnath m8swau wutshepsumoh.
38.14 Onk amaunum wutch wuhhogkat sekousquae hogk8unash, kah puttoghou puttogquequohhou, kah 8weesquapin: kah appu adt wunnompamukquok kishke mayut en nogque Timnath, newutche naum Shelah kesittu, qut matta neit 8mittumwussisséinoh.
38.15 Judah nauont, unnantam nanw8dsquauúhsuen, newutche puttoghum wuskesuk.
38.16 Onk pohchau na en, kah n8wau, nah, k8wehquetumoush petukauunitti, (newutche matta 8waheuh neh wuhshimoh) onk n8wau teaguas kittinnumah onk woh kuppetukah.
38.17 Kah n8wau pish negonsh8wam goatsemes wutch floksut: kah n8wau kin[ô]htah noh pajeh negonshuwáan?
38.18 Kah n8wau teaguas kukkinohtaush, kah n8wau, kuppethe[nn]itchab, kenompakou, kah kutanwohhou ne kenutcheganit, kah wuttinnummàun, kah uppetukauuh, kah wompequóou noh wutche.
38.19 Onk neepau, kah monchu, & amaunum upputtogguhhou, kah hogk88 wussekousquae h[o]gk8wongash.
38.20 Onk Judah negonshauàu goatsemesoh ut wunnutcheganit wetompuh wutadullamite, woh attumunum kenohtouàonk wutch mittamwos wuñutcheganit, qut matta wunnamheuh.
38.21 Neit nat8tamauau wosketompuh ne ayitcheh, n8wau, uttiyeuoh nanwunw8dsquauôsue wànompamukqussip ut kiske mayut, kah nag n8waog, matta yeu nanwunwudsquaôsuenúunn8h.
38.22 Kah qushkeu en Judahut, kah n8wau matta nunnamheuh, kah wonk wosketompaog noh ayitcheg n8waog, matta yeu mo nanwunwudsquauôsuenúun8h.
38.23 Kah Judah n8wau, nemunitch nehenwonche ishkont nutakodchimun, kusseh yeu negonshuon goatsemes, kah matta kenamh[é]uh.
38.24 Onk n$nih, nashwinneahettit nepauzsaog, unnáu Judah, n8wau, Tamar, kishim nanwunw8dsquaósu, kah wonk kusseh, nanwohqutchau: kah Judah n8wau sohwun8k, kah chikkoswunaj.
38.25 Pas8wudt, an8team8 wohshimunutche wuhhog n8wau, howan yeush wadtihéit noh wutche n8wompequain, kodwae k8wehquetumoush howan yeush wadtihéit, pehtehennitchab, nompakou, kah anwohhou.
38.26 Kah Judah samp8wau, kah n8wau, nagum sampwesu ánue onk nen, newutche matta nuttinnmauoh Shalahoh nunnaumonuh. kah matta wonk 8waheuh.
38.27 Onk n$nih nechadt, kusseh tagwohsu wekheau.
38.28 Onk n$nih nechadt, sohwunum wunnutcheg, kah midwife, ukkéhtippittenapinuh msquohtag, n8wau yeuoh negonne sohhamup.
38.29 Onk n$nih wôdtantnuk wunnutcheg, kusseh wematoh sohhamwoh, kah n8wau, toh kittintaúwutteapenauun yeu kutteawutteapinauonk ohtaj kuhhogkat, newajeh hennit Phares.
38.30 Onk ompetak wématoh sohhamwoh, noh kahtipputtenàpissit msquohtog, kah ussowesu Zerah.
39.1 ONk Joseph pas8au Egypt, kah Potiphar wutaninnohsuaeneumoh Pharoh, ummuquomp ut askuhwhôsinneat, Wut-Egyptian, wutadtauónuh wutch wunnutcheganòont Ishmaelitsog nag na pas8oncheg.
39.2 Onk Jehovah wetomau Josephoh, kah wunnehteauàe wosketomp, kah appu wekit wussontimomuh Wutegyptian.
39.3 Onk wussontimomuh naum Jehovah 8wetomuh, kah Jehovah 8nteauun ut wunnutcheganit, wame ne asit.
39.4 Onk Joseph namehteau kitteamonteanittuonk ut anaquabenit, kah 8tinneumuhkauoh, kah wutayeuoh piahqutumun wek, kah wame ne ahtunk upponamauun ut wunnutcheganit.
39.5 Onk n$nih nawutche ne aquompak uppiahquttumwàheuh wek, kah wame nea dtahshegit, Jehovah wunnantam Wutegyptianeog weku, newutche Joseph: kah 8nanitteaonk Jehovah ohteau wame neadtahshegit ut wekit, kah wutohteakonit.
39.6 Onk ponam wame neadtahshegit Joseph wunnutcheganit, kah matta wahteauou chaugua ahtunk qut petukqunneg ne mechuk, kah Joseph tapenunkqussu, kah wunnetu.
39.7 Onk n$nih mahche yeu n$nag, wussontimomuh ummittamwussoh ummoninneauoh Josephuh, kah n8wau, neesintuh.
39.8 Qut wussekeneam, kah unnau wussontimomuh ummittamwussoh, kusseh, nussontimom matta wahteau uttoh onag ut wetuomut, kah ponam wame ne ohtunk nunn[u]tcheganit.
39.9 Matta howan ummissugkeno yeu ut wetuómut onk nen: kah matta teag n8ohquontamunk8h, qut ken, newutch ken ummittamwussoh: uttoh woh nuttin ussen yeu mishe matcheseonk, kah matcheneheon God?
39.10 Onk n$nih, kon8nont Josephoh asekesukokish, matta 8namptauoh nesinàt, asuh wetomonàt.
39.11 Onk n$nih, yeu aquompak Joseph petutteau wetuómut, ussu wutusseonk, kah matta wosketompaun8h ne wetu.
39.12 Onk wuttaunuh wuthogk8wonganit, n8wau, neesintuh kah ponohteau wuthogk8onk ut wunnutcheganit, kah wussemo, kah sohwushau.
39.13 Onk n$nih, nag* nukkodtum wuthogk8onk ut wunnutcheganit, kah sohwushau.
39.14 Kah wehkomont wosketompuh ut wekit, kah ukkinn8nuh nahog, naum8k, pas8au Wuthebrewoh kutéiontuhkonukqunnanónut: nuppetukunk kod nesinhog, kah nummishont8wam.
39.15 Onk n$nih, n8tog nummishont8waonk, kah mauon, neit nukkodtumunk wuthogk8, kah wussemo, kah sohwushau.
39.16 Onk ne ponamun wuthogk8onk ne en uppeyauneat wussontimomuh.
39.17 Kah ukken8nuh neyaunag yeush kutt8wongash, n8wau, Hebrew wuttinneum noh paudtiéog, nuppetukunk onk woh nutaiuspunámuk.
39.18 Onk n$nih mashont8waon, kah mauon, kah nukkodjishontamuk wuthogk8, kah sohwushau.
39.19 Onk n$nih wussontimomuh n8tog ukkutt8wongash ummittamwussoh neanont, n8wau, yeu nuttinheukqun kittinneum; neit ummusquantamòonk nashqunneau.
39.20 Kah Joseph wussontimomuh wunnemunugquoh kah ukkupshagkinukquoh, ne adt ketass8tamwog wehwéphapinit, kah na wutappin kuppishagkinau.
39.21 Kah Jehovah wetomau Josephuh, kah wuttinnumau monaneteaonk, kah wuttinnumauh ukkitteamonteanittuonk nanawunuk kuppishagkinnittuonk.
39.22 Kah nanawunuk kuppishagkinnittuonk pâbuhtanumau Josephuh ut wunnutcheganit wame neh kobshagkinutcheh, neg apitcheg kuppishagkinittuonganit: kah uttoh aséinit na$ut yeuoh wutussen.
39.23 Kah nananúunuk kuppishagkinittuonk matta teag nanaihteòou ut agwu wunnutcheganit, newutche Jehovah 8wetomuh, kah ne asit, JEhovah 8nteauun.
40.1 ONk n$nih mahche yeu nag wuttattamóonk sokanumàont ketass8tam8 ut Egypt, kah petukqunungash adwouont matcheneheàog wussontimom8uh ketass8toh ut Egypt.
40.2 Onk Pharoh musquanumoh neswe wutannohsueneumoh; piahquttume sokanumunutche wuttattamóonk, kah piahquttume petukqunneganohkauont.
40.3 Onk ukkupshagkinuh, wekit askuhwheteaeu mugquomp ut kupshagkinittuonganit ne adt Joseph wehwepapissit.
40.4 Kah askuhwhéteaeu mugquomp wutahtushonuh Josephuh, kah wunnannàheuh, kah paswe in kuppishagkinausuog.
40.5 Onk nag nukquomwog unnukquomuonk neswe, na neswe unnugquomwog ne nohkog, na neswe neyanunnauwuttam8m8ug unnukquom8onk, sokanumauont wuttattamóonk, kah a[h]habwouont petukqunnungash ketass8tamwoh ut Egypt, neg kobshagkinausitcheg ut kuppishagkinittuonganit.
40.6 Onk Joseph uppetukauoh mohtompag, kah ummonuneauoh, kah kusseh kuttumungqunneunkqussuog.
40.7 Onk nat8tamauau Pharoh wutannohsueneumoóh neh wechinneumukqutche wussontimomut wekit, n8wau tohwaj kuttumungqunneungqusseóg yeu kesukok.
40.8 Onk wuttinóuh, nuttinnukquómun unnukquom8onk, kah matta howan nauwuttam8o[n]k ummisham8un, kah Joseph wuttinuh nahog, sunnum$matta unn[a]uwutta[m]8ongash wutch ayeumunóash Godut? missohhamaiek nahsh k8wehquetumánumw8.
40.9 Onk piahquttumwe sokanuk wuttatta[m]óonk ummishamaon wuttinnugquomuonk Josephoh, kah wuttinuh, unnukquomunat kusseh wenomwussippog anaquabeh.
40.10 Kah wenomwussippagwut nishwut cheào[u]ash, kah onatuh kuttumae kachégik, onk pi[s]haum8ug, kah chapogquómukish tannegen kesadtéhtaash.
40.11 Onk Pharoh 8tattamwaitch ohtop nunnutcheganit, kah nunnemunum wenominneash, kah nussénumunash 8tattamwaitch[-] wu[t] Pharoh, kah nu[t]tinnumau 8tattamwaitch Pharoh ut wunnutcheganit.
40.12 Onk Joseph wuttinuh, yeu nauwuttam88, nishwudt cheouash ne nishikquinogkod.
40.13 Nishikquinogkok Pharoh pish spunnum kuppuhkuk, kah kupponuk ut kutayeuonganit, kah pish kupponam 8tattamwaitch Pharoh wunnutcheganit neyanayéop, wonk sokanumauádt 8tattamóonk.
40.14 Qut naumánumeh wunnayean, kah kittumonteanumeh k8wehquetumoush, kah weadtimeh ut Pharohut, kah sohh8wusseh yeu wutch wetuòmut.
40.15 Newutche wunnamuhkut nen komm8tinna nuhhog wutch ohkit Hebrewsut, kah wonk matta toh nutussen onk nupponukqunnaóont yeu ohkeonukqut.
40.16 Piahquttumwe ahabpwodt petukqunegash nag* nauwuttam8onk wunnegen, unnau Joseph, nen wonk nuttinnukquom, kah kusseh shwinash wompin8tash nupuhkukqut ohtaash.
40.17 Noh wesketohtag wame nish$noh n$nih apwae mechuongash wutche Pharoh: kah psuksesuk ummechinaóash wutch man8tut, nuppuhkukqut.
40.18 Kah Joseph wunnamp8hamau, kah n8wau, yeu nauwuttam88, nishwinash man8tash, ne nishikquinogkod.
40.19 Nishikquinohkok, Pharoh pish tohshinnum kuppuhkuk wutch kuhhog, kah pish kukkechequabinuk mehtugqut, kah psuksesuk pish mechwog k8weyaus wutch kuhhogkat.
40.20 Onk n$nih nashikquinukok Pharoh adt nekis, mishadtupweheau wame wuttinneumoh, kah tohshinum uppuhkuk piahquttuk sokanumun wuttattamóonk, kah piahquttuk sokanumun wuttattamóonk, kah piahquttuk apwon petukqunnungash k8wutche ut wuttinneumut.
40.21 Onk nompashau piahquttumunutcheh sokanumun wuttattamôonk ut wussokanum8wonganit wonk, kah ponamauau wuttattamwaitch Pharoh wun[n]utcheganit.
40.22 Qut kechequabinau piahquttumunutche apwon petukqunnegash, Joseph neyane missohhamauop.
40.23 Qut piahquttuk sokanumun wuttattamóonk, mátta mehquanumáuou Josephoh, qut 8wunnanumoh.
41.1 ONK n$nih, neese kodtum8k, Pharoah unnukquom, kah kusseh neepau kishke sepuut.
41.2 Kah kusseh na 8munnea[a]u sepuut nesausuk tahshuog wáunnekutcheg kowashinog, waónuk8og, kah tanadtupp8og wompasquehtu.
41.3 Wonk kusseh onkatogig nesausuk tahsuog wutasukauôuh wutch sepuut, mamatchesuog, kah ianáuwussuog, kah kehchekompaum[á]og onkatogeh ut kishketuk.
41.4 Kah mamatchissitcheg, kah ianauwussitcheg k8washinog mahchep8og nesausuk adtahs8unutcheh, kah waanogqunutcheh k8washinneah, neit Pharoh t8hkeu.
41.5 Kah wonk koueu, kah nahohtôeu wonk unnukquom, kah kusseh, nesausuk tahshinash missunkquaminneash wutchekinash ummehtequonkquamit, mogkiyeuash, kah wunnegenash.
41.6 Kah kusseh; nesausuk tahshinash missuhkquamunnémesash wuttuhp8sumunash wutchepwash nahohtôeu sonkanash.
41.7 Onk nesausuk tahshinash missunkquamenemesash mahchep8og nesausuk tahshinash missunkquamunash m[ô]gagish, kah wanegugish, kah Pharoh t8hkeu, kah kusseh unnukquom8onk.
41.8 Onk n$nih mohtompog wunnashauonguh 8taméhukquinin, kah an8teamo kah wehkomau wame mogkouwaog ut Egipt, kah wame waantamwog neg noh apitcheg: kah Pharoh wuttinuh nahog wuttinnukquom8onk, qut matta howan 8wódtumauóun Pharohoh,
41.9 Neit piahquttumwe sokanuk wuttattamóonk ken8nau Pharohoh, kah n8wau, nummequontam nummatcheseongash yeu kesukok.
41.10 Pharaoh musquanumop wuttineumoh, kah nukkupshagkinukup, askuhwheteau mugquomp wekit, nen kah piahquttumwe patukqunnungka[n]ehteadt.
41.11 Kah nuttinnukquomun unnukquom8onk nequt uttipukquae nen kah nagum, nuttinukquomumun neeswe, neán nauwuttam88ug unnukquom8onk.
41.12 Onk na nuttit wetomukqunnan wuskenin wut-hebrew, wuttinneumoh askuhwheteae mugquomp, onk nummishamaóun, kah n8wodtumungqunan nuttinnukquom8onganun, naneswe neaunag wuttinnukquom8onk wuttin wódtumun.
41.13 Onk n$nih nean wodtumúngqueog, onk ne n$nih, nen nunnompashit nutannosuonganit, kah noh ukkechequabinóuh.
41.14 Neit Pharoh an8teamo wehkomun Joseph, kah ukkenupwushaóuh wutch kuppishshagkinnittuonganit: kah wunneheau wuhhogk[ù]h, kah ôs8wunum wuthogk8unash, kah petukauau Pharohoh.
41.15 Onk Pharoh unnau Josephuh, núttinnugquomun unnugquom8onk, kah matta howan 8wódtam8un, kah nunn8tam unnehtamóonk papaume ken, unnukquom8onk n8tog, woh 8wódtamun.
41.16 Onk Joseph namp8hamau Pharaohoh n8wau, matta nen, God pish wuttinnumau Pharaoh wunohteae namp8hamáonk.
41.17 Kah Pharaoh unnau Josephoh, nuttinnukquominneat, kusseh nunneepau wussapinuk ut sepuut.
41.18 Kah kusseh, sohhamwog wutch sepuut nesausuk tahsuog kowashinneog wa[ó]nogk8og, kah tannadtupp8og wompasquehtu,
41.19 Kah kusseh, wonk nesausuk tahsuog onkatogig kowashinog wut[à]sukauóuh nahog n8chumwesuog, ahche matchittuog kah iônauússuog neane matta nanau[ô]ogig wame ohkit Egypt ummatchissinneaóut.
41.20 Onk ianauwussitcheg kah mamatchissitcheg kowashinog, mahchep8og nesausuk tahsuoh negonshanutcheh wonogqunutcheh kowashinneoh.
41.21 Onk mahchupw[ó]hettit, matta kuhkenaneungqusséog nah umm8wh8óguh, qut nano ian8wunuog, neane neansehetteup, onk nutt8kem.
41.22 Wonk nunnaum ut [u]uttinnukquominneat, kah kusseh, nesausuk tahshinash missunkquaminash wutchekinash pasukquinnu ummehtugquohquanut, matikqu[á]i kah wunnegin.
41.23 Kah kusseh. nesausuk tahshinash missunkquamuñemesash 8hp8htaash papéequaouash kah p8hp8sumunash wutchepwosh, nish ohtóe sonkukish.
41.24 Onk papéequaugish missunkquaminash mahchipipp8og nesausuk tahshinash wáon[é]gugish; onk yeush nuttinnonnaoash pauwauog, qut matta howan n8wodtumunk8unash.
41.25 Onk Joseph unau Pharaohoh: wuttinnugquom8onk Pharaoh pasukquinnú8, God kuhk8tomauau Pharaohoh toh kodneheunt.
41.26 Nesausuk tahsuog wáonégutcheg kowashinog, ne nesausuk tahshit kodtum8. kah nesausuk tahshinash missunkquamineash nesausuk tahshit kodtum8. unnugquom8onk pasukquinnu8.
41.27 Onk nesausuk tahsuog ônasitcheg, kah mamatchissitcheg kowashinog, ne asukauáhetticheh, ne nesausuk tahshit kodtum8 kah nésausuk tahshinash mat meechuminógish missu[n]kquamineash [à]p8sukish wutchepwóash, ne pish nesausuk tahshit kodtumwae mahshagquodt.
41.28 Yeu ánog Pharaoh uttoh God kod usseit ukkuhk8tomauun Pharaohoh.
41.29 Kusseh, nesausuk tahshit kodtumwae pish missiegen pañuppu wame ohkit ut Egipt.
41.30 Onk na pish wuttit waapin nesausuk tahshit kodtumwae mahshagquodt nahohtôeu, kah wame ne massegik pish wánanatamun ut ohkeit Egypt, kah mahshagquodt pish matchehteau ohke.
41.31 Kah missegen matta pish wahteoónun ut ohkit newutche mahshagquódt ne asukog: newutche pish ûhqunneunkquodt.
41.32 Onk newaj unnukqum8onk nees8wudt ut Pharaoh neesit nompe, newutche ne God ummenuh[k]e nauashwetamun, kah God teanuk pish wutu[s]sen.
41.33 Newutche yeuyeu Phar[à]oh natinnewonch wosketompuh waantamunutcheh, kah nópwónutcheh, kah piahquttumwaheonch ohkit Egypt.
41.34 Pharaoh ussitch, kah ann8nonch piahquttumunutcheh ne ohket, kah nemunnumóhettich napaña adtahshit chipp[a]g ut ohkit Egypt, nesausuk tahshit kodtumwae ne maségik.
41.35 Kah mohmounumóhettich wame meechum yeush nesausuk adtaoshinnu8kish kodtum8ash paóm8ugish: kah wadchanumóhettich weatchiminneash, ut agwe wunnutcheganit Phraoh, kah wadchanumóhettich meechum ut otanáhtu.
41.36 Kah ne meetsuonk pish auánumon wutch ohke, wutche nesausuk tahshit kodtumwae mahshagquot, ne pish adtinag ut ohkeit Egypt, ishkont ne ohke pish nehtauun nashpe mahshagquot.
41.37 Onk ne wunnegen ut wuskesukqut Pharaoh, kah wame wuttinneumoh.
41.38 Kah Pharaoh unnau wuttinneumoh, Sun woh kenamheamun wosketomp yeuoh neáne, nashauanit uttoh appehtauoncheh?
41.39 Kah Pharaoh unnau Josephoh, newutche God kukkuhk8tomunk, matta howan wuttin nupwóun kah waantam8un netatuppe ken.
41.40 Ken pish kuppiahquttum wame neek, kah neaunag kuttinn8waonk wame nummissinninneumog ne pish unneu nanawunnóneau, webe ut nutappuonganit nen kutanue missugkenomsh.
41.41 Onk Pharaoh unnau Josephoh, naush kuppiahquttumwahush wame ohke Egipt.
41.42 Onk Pharaoh kodtúnum uppethennutchab wutch wunn[n]utcheganit, kah upponumun Joseph wunnutcheganit, kah wuthogk8unuhkouh hogk
41.43 Kah wúnáyeumukquhheuh nahohtôeu tatuppequanumuk ne òhtunk kah wuttauatonkqussuog ut anaqu[à]benit appesetukqussun8k, & nananumwaheau wame ohke Egipt.
41.44 Kah Ph[á]rao u[n]nau Josephoh, nen Pharaoh, matta pish howan koshkomme tahshinum8 wunnutcheg asuh wusseet ut wame ohkit Egypt.
41.45 Kah Pharaoh ussowenau Josephoh Zaphnath$paaneah, & 8mittamwussissekauoh Asenath wuttaunoh Potipheroh Sephauseaénue Sontim ut On: kah Joseph sohham en wame ohkit Egypt.
41.46 Onk Joseph nishwinchage kodtumwohkum ne neepa[a]dt anaquabit Paraoh ketass8t ut Egipt: kah Joseph sohham wutch anaquabit Pharaoh, kah pannupwushau wame ohkit Egipt.
41.47 Kah nesausuk tahshit kodtumwae masegik ohkeit, wutchegin yeanitchanash.
41.48 Onk mukkinnum wame mechum nesausuk tahshit kodtumwae, nish ohtagish ohkit Egipt, onk wadchanum meechumunk ut 8tanahtu: mamechumuk ne ohteakonit waéénu nishnoh otan, ne wunnompe wadchanumun.
41.49 Kah Joseph mohmounum weatchiminneash onatuh nagunt ut kishke ketahhannit muttae m8cheke, onk na pajeh ahque waogketamug, newutche matta woh wóogkeetamm8un.
41.50 Onk Joseph neesweheau wunnaumonuh, asq mashagquodtinn8g, yeuh Asenath wuttaunoh Potiphar nohtompeantogóe Sontim On, neekitteauoncheh.
41.51 Kah Joseph wuttissowenuh mohtommegheoncheh Manasseh, newutche God n8wanantamwahuk wame nussauunnum8onk, kah wame n8sh wek.
41.52 Kah nahohtôeu wuttissowenuh Ephraim, newutche God nummishummeechummehuk, ut nutúhquônamuneat.
41.53 Onk nesausuk tahshit kodtúmwae masegik nish aunagish ut ohkit Egypt mahtshunk.
41.54 Onk nésausuk tahshit kodtumwae mahshagquodt n8che peyaum8og, ne an8wop Joseph, kah mahshagquodt wame wutohtimóneat, qut wame ohkit Egypt petukqunnegennu8.
41.55 Kah mahshagquok ohkit Egypt, missinninnuog mauunnitteauog Pharaohoh wutch petukqunneg, kah Pharaoh unnau wame wut-Egyptianeuh, ongq Josephut, uttoh anukqueóg ne usṣek.
41.56 Onk mo mahshagquodt wáme woskeche ohkit, kah Joseph woshwunum wame ouwanumwe wetuómash, kah matiminneamau wut-Egtianeoh, kah nano mishe mahshagquodt ut ohkit Egypt.
41.57 Kah wame wutohtimoineash peyáonáog Josephuh, attôaog weatchiminneash newutche mahshagquodt missi ut wame wutohtimóneat.
42.1 ONK Jakob nag* weatchimi[n]nu8 Egipt, Jakob unnau wunnaumonuh, tohwutch mohmoununeáadteóg.
42.2 Kah n8wau Kusseh, nunn8tám weatchiminnuú8 ut Egipt, na w8msúun8k, kah attôanshinnean na wutch, onk woh nuppomantamun, kah matta woh nupp8mun.
42.3 Onk piukqussuoh wematoh Joseph womussuog en Egipt, attôaog weatchiminneash
42.4 Qut Benjamin Joseph wematoh, Jakob matta ummoncheaheuh weeche wematoh, newutche n8wau, ishkont pagquodcheh woh woskehtowonk mussuhkunk.
42.5 Onk Israel wunnaumonuh peyaog weeche peyomáog attôanitjeh weatchiminneash: newutche mahshagquinneun ut ohkeit Kanaan.
42.6 Onk Joseph nanánuwaen ne ohkeit, kah noh anummaont wame missinninnuh ne ohkeit, onk Joseph weematoh peyaoh, kah nauw[a]éog ut anaquabit, wuskesuk88ash en ohkit.
42.7 Onk Joseph nâau wematoh, kha 8waheuh, qut penuwohteáheuh wuhhogkuh nah wutcheh, kah umm8m8sq[û]op waunuh nahog, kah noh wuttinuh tohnoh k8mw8? k[a]h nag n8waog ohkeit Kanaan nutadtaómun [m]ameechimug.
42.8 Onk Joseph waheau wematoh, qut nag matta 8waheóuh.
42.9 Onk Joseph mehquontam wuttinnukquom8ongash nah ánukquomwehtauwomp, onk neh wuttinuh, kenaau kenatauaheámw8 k8che peyaumw8 n8chumwénamúnat ohke.
42.10 Kah nah wuttinóuh, matta nussontimom, qut nutadtaómun meechum kuttinneumog peyaog.
42.11 Nenawun wame wunnaumonuh pasuk wosketomp, nussampweusseaenunneu8mun, kittinneumog matta natauwohho8og.
42.12 Kah wuttinuh nahog, matta, qut onk woh kenaumw8 wunn8chumwesuonk ohke, newajeh peyaóg.
42.13 Onk n8waog kittinneumog nabo neesu wemattittuog, wunnaumonuh pasuk wosketomp ut ohkeit Kanaan, kah kusseh, muttáso[u]s weecheninneumau n8shunónuh yeu kesukok, kah matta pasuk8.
42.14 Kah Joseph wuttinuh nahog, newadcheh unnunog kenatauahômw8.
42.15 Yeu k8ch pish qutchehetteanéau, ash pomantog Pharaoh, matta yeu pish k8ch sohham8uneau, toh kô nait peont kemat8 peississt.
42.16 Ann8n8k pasuk kenaau, kah neemskauo[n]ch kemat8oh, kah kenaau pish kupshagkinitteaumw8, onk woh kukkutt8wongash qutchehteanash, toh kittin wunn[u]mwaeinnéau: asuh ash pomantog Pharoh, wunnamuhkut kenatauahomw8.
42.17 Onk nah ummoeu kuppishagkinuh nishikqunne.
42.18 Onk Joseph wuttinuh nishikquinukok, yeu ussek, kah pomantam8k, nukqush God.
42.19 Sampweusseaenuweóg, pasuk kematou weehweepapisitch kuppishagkinnúakomukqut, kah monchek, naiyeutam8k weatchiminneash wutche mahshagquodt kekuwóut.
42.20 Qut paudtiegk peissisit kematou, nemehkuh pish kukkutt8wongan88ash wunnamuhkuteyeu8ash, kah matta pish kenupp8m8, kah nag wutusseneau.
42.21 Kah hettuog wunnamuhkut nukkesantamunònus papaume kemattinnon, naumog wunnanampananumóonk ukketeahogkounoh, nanompassumunog, kah mata ken8tauôunónup: yeu wajeh yeu ut wohwohkukquianumwéog.
42.22 Kah Rub[é]n wunnamp8hamauoh nahog, n8wau, tohkuh um$mat kittinn8móus an8waon, ahque matchenéheuk peisses, kah matta ken8tiyeumop, newutche kusseh 8sqhéonk wonk kodwasheau.
42.23 Kah nag matta wahteauog Joseph 8wohtáuoh, newutche wuttiñont8wanumauoh keket8kaen shehteaenúut.
42.24 Kah quttuhkuhquak[ô]mpau na wutche, kah mau, kah wonk na unne qushkeu, kah keket8hkauoh, kah neemunau Simeonoh wutch kenugke nahog & 8wewepapunoh ut anaquabhettit.
42.25 Kah Joseph an8team8 meechumuhkon man8tash eahchiminneash, kah nish$noh howan wutteauguash ponámun wunn8tah, kah wunnemôunnehheuh, kah yeu wuttinheun nahog.
42.26 Kah wussoúwanehéaog assesog eahchiminneash, kah na 8muneau.
42.27 Kah pasuk woshwunnuk wunn8t, assamont wutassesumoh ahhut adtôomuk, naum wutteauguash, newutche kusseh, ohtaash wussadt.
42.28 Kah unnaog wematòuh nutteaug nukqushkinumóntean, kah kusseh ohteau man8taut, kah tehtequnneauwaog, kah wabesuog, hettúog, teaguas yeu God anhukqueog?
42.29 Kah peyaonòog 8sh8oh Jakoboh, ut ohkit Kanaan, kah ummishamáuneau wame ne aspunánit, n8waog.
42.30 Wosketomp noh Sontimáit na ut ohkit numm8m8squopwoaonukqun, kah unnantam nunnadtauahomun neut ohkit.
42.31 Kah nuttinóun nussampweusséaneumun, matta nunnátauaheámun.
42.32 Nabo neese wemattittimun, wunnaumoh n8shun, pasuk8 matta, & peissisit apeu yeu kesukok n8shinónut, ohkit Kanaan.
42.33 Kah wosketomp Sontimáit ne ohkeit nuttugqun, Yeu ut pish waut toh an sampweusseaenueóg, nukkonn8k pasuk kemattou, kah nemunnum8k meechum newutché mahshagquodt kekuwóut, kah monchek.
42.34 Kah paudtiegk peissisit kemattou, neit woh n8wahteoun, matta kenatauwaheaumw8, qut kusampweusseaeneumw8, neit pish kittinnumánumw8 kematou, kah pish anaqushaumw8 ut ohkit.
42.35 On n$nih sequnnumohettit wunn8taóash, kusseh nishnoh howan wutteauguash weesquabesuash wunn8taut, kah namohettit nag kah 8sh8oh wabeusog.
42.36 Kah Jakob wut8shin wuttinuh nàhog, keneemunnumaiimw8 nunneechanog, Joseph ayóhquobéup, kah Simeon ahquoppu, kah wonk kodneemunomw8 Benjamin, wame yeush nutayeuqunásh.
42.37 Kah Ruben ken8nau 8shoh, n8wau, pagwas neesuog nunn[á]umonuk, mátta paudtauun8[u]n: pon nunnutcheganit, kah pish wonk kuppaudta[u]únun.
42.38 Kah n8wau, nunnaumon matta woh k8weechauk8, newutche weematoh nupp8oh, kah qut nagum nussu nukkonnou, woskettonk peyaonukqut ne aont, neit pish kuppaudtomw8 t8wompuhquon neuantam8onganit pajeh weenohkit.
43.1 ONk mishe mashagquodt ne ohkeit.
43.2 Onk n$nih mahchipwehettit we[at]chiminneash nish wadtahetteupash Egypt, 8shuoh wuttugk8oh, wonk monchek, kah meechumémesuhkoiinnean.
43.3 Kah Judah ukken8nuh, wuttinuh, wosketomp chekeyeuwae chekeyeuop, n8wop, matta pish kenaum8mw8 nuskesuk, matta weechogk8ôg kematt8.
43.4 Weeche moncheaheog nematin ho[n] nummonchemun, kah kummeechumuhkáuunumun.
43.5 Qut matta moncheáheog, matta n8wómussumu[n], newutche wosketomp nuttugqunónup, matta pish kenaum8mw8 nuskesuk, matta kematt8 weechauôóg.
43.6 Kah Israel n8wau, tohwutch ne in matchenéheóg, kittinnomw8 wosketomp n8wemattimun?
43.7 Kah n8waog, wosketomp nat8tomoe nunnat8tomunkqun nuttinnetuwonganun, kah nuttinonkumónónuh, n8wau, sun k8sheu ash pomantam? sun k8wemattimw8? kah nuttinnonnonop neaunag yeush kutt8wongash; sun woh nuppahke waámun, woh nuttugk8onganun w8súun8k kematou?
43.8 Kah Judah unnau Israeloh 8shoh, moncheah wusken weeche nen, kah nep8mun kah nummonchemun, onk woh kuppomantamumun, kah mat woh kenupp8mun, nenawun, kah ken, kah wonk kuppeissesumunónog.
43.9 Nukkinuhtúhsua[n]sh nuhhogkuh, ut nunnutcheganit pish kuttit natauwompam, matta paudt[a]uun8un, kah matta ponóog anaquabean, neit wutchimuneach micheme.
43.10 Newutche matta pahteséog, wunnamuhkut woh nunneesit ompôhchemun.
43.11 Kah 8shuoh Israel wuttugk8oh, ne n$nag, yeuyeu yeu ussek, neemunnumok wunnummeechumash yeu ut ohkeit, ut ken8taóut, kah monchatohk wosketomp ne mag8onk, ogguhsemese balm, kah ogguhsemese honey, spices kah myrrhe paddeateaminash, kah almonsash.
43.12 Kah nees[é] chippunumok teaguash kenutchegan8wout, kah teaguash nish wonk paudtauogkupash, ut wussadt man8tadt, wonk monchadtau8k ut kenutchegan8wout, paguodcheh toh k8wananat[a]munkous.
43.13 Kah nemun8k kemat8, kah neepau8k, wonk na ongq wosketompaut.
43.14 Kah wame masugkenuk Manit monanumuk8k at anaquabit wosketomp, onk woh na 8mheuh onkatuk kematou, kah Benjamin: kah nen, wanneheog nunneechanog n8wanhéaog.
43.15 Kah wosketompaog neemunnumwog ne mag8onk, kah neese chippunnumwog teaguash ut wunnutchegan8out, kah Benjamin, kah n[ee]poog, kah womussuog en Egypt, kah neepoog anaquabit Joseph.
43.16 Kah Joseph nauont Benjaminoh nah 8weechâuh unnau nanáwunumunutcheh week, uss8wus yeug wosketompaog nekit, nush8k, kah quaquoshwehtam8k, newutche yeug woh n8weepemukquog puhshaquodt.
43.17 Kah wosketomp wutussen ne Joseph an8wadt, kah wosketomp pas8au wosketompuh Joseph wekit.
43.18 Kah wosketompaog wabesuog, newutche pas8óog Joseph wekit, onk n8waog, newutche teàguash qushkem8ugkupash ut man8taut weske nuppethúunnitteamun, onk woh 8m88 k8woskhik8onganun, kah wonk woh kenuhkukkongqun, kah woh kooch missin[u]áinnean, kah nutassesumunnonog.
43.19 Onk pas8sukomwog nanawunog Joseph week, kah ukkeket8hkauouh ut squontamut wetuomut.
43.20 N8waog, woi nussontimom wunnamuhkut nuppeyaumunonup weske adtauonat metsuonk.
43.21 O[u]k n$nih payoôg ahhut adtaomuk, n8wôshwunumùmun nunn8tanonash, kah kusseh nish$noh pasuk wutteauguash ohtaash wussadt, nutteagunnonash nenan [á]idtahshikup, kah wonk nuppaudtinnanonash ut nunnutcheganonut.
43.22 K[â]h onkatoganash teaguash nuppaudtomun ut nunnutcheganonut adtôonat mechum, matta n8waònan howan ponug nutteagwunonash nunn8tanonut.
43.23 Onk wuttinuh wunohteagk, ahque wabesek, kummanitt8mw8, kah ummanitt8moh k8sheu kittinnumunk8 nompakou ut ken8taóut, nutahtop kutteag8óash: onk paudtauau Simeonoh.
43.24 Kah wosketomp pas8au wosketompuh Joseph wekit, kah wuttinnumáuh nippe, kutchessitóog wusseetoash, kah assamau assesoh weatchimineash.
43.25 Kah quaguoshwunumwog mag8onk peyont Joseph puhshaquódt, newutche n8tamwog na mos wuttit meechineau petukqunneg.
43.26 Kah Joseph paont wekit uppaudtauòuh mag8onk ne ohtag wunnutcheganóut, ut wetuómut, kah wunnauwaéihtauóuh en ohkekontu.
43.27 Onk wunnat8tomauoh nah 8nohteaongan8, kah n8wau, 8nohteau k8sh8 kutchise noh kôn8nog? ash pomantam?
43.28 Kah wunnamp8hamauoh, kittinneum n8shun pompmantam, kah nauánumwog uppuhkuk88ash, kah quehtianumóuh.
43.29 Onk spuhquaeu, kah naau wematoh Benjamin, ohkasoh wunnaumonuh, kah n8wau, yeuoh peissist kematou, áseogkup? kah n8wau, God monanumukqush nunnaumon.
43.30 Kah Joseph kenupshau, newutche wunohteanteanumuh wematoh, kah natinneham toh woh adt moog, kah petutteau negohkouit, kah ne wuttit mauun.
43.31 Kah kutchissittau wuskesuk, kah sohham, kutchétaméhheau wuhhogkuh, kah n8wau, wunnech8t[e]agk.
43.32 Kah wutchippechohkauouh, kah nag wonk chippu, kah wutegiptianeog neh wehpumúgqutcheh chipp8hpwunòog newutche wutegiptianeog matta woh wepumauoog Hebrewsoh, newutche ne wutôhquontamunneau Egyptianeog.
43.33 Onk appuog anaquabit, mohtomegit neaunag ummohtommegitteau8onk, kah peisissit neaunag uppeississuonk, & wesketompaog monchanittuog.
43.34 Kah nemunnum, kah wutassamoh nahog wutch ànaquabit, qut Benjamin aṣsamáonk napanna tahshit tahshinnú8 neadtahshinnu88g nagog, & wutattamwog & 8wechetukquasum8m8uh.
44.1 KAh unnau piahquttumunutcheh wéek, petaush wunn8taòut wosketompaog mechum, ne woh adtashinashpehettit, kah nishnoh howan wutteauguash ponsh wussadt man8taut.
44.2 Kah ponsh n8tattamwaidj wussadt man8ttut peissist, kah wutteauguash wutch weatchiminneash, onk ne wutussen, ne an8wadt Joseph.
44.3 Adchewompog & wosketompaog moncheáhéoog, nagumau kah wutassesum8uh.
44.4 Kah sohhamwehettit wutch otanat, kah matta nôussúhhetteg, kah Joseph unnau piahquttumunutcheh week, neepaush wunnaumatuhkau wosketompaog, kah mattanádt, us, tohwutch onkquatuhseóg wutch wanegik machuk?
44.5 Sun matta ne wadattamwohtunk Nussontimom? onk ne nashpe wunnamuhkut ukqutchteauun? kummatche matchesemw8 ne aséog.
44.6 Onk ummattanoh, kah yeush wuttinnonash kutt8wongash.
44.7 Kah wuttinóuh, tohwutch n8wadt nussontimom yeush kutt8wongash, nô8sukiitch ne kittinneumog woh asehettit ne yeu aunag.
44.8 Kusseh, teauguash nish maskomagkupash wussadt man8tadt, nuppaudtunánonash wonk, wutch ohkit Kanaan, newutche ut$toh woh nuttin kumm8tnan wutch kussontimom weekit silver asuh gold?
44.9 Kittinneumog uttoh adt namehteauan nupitch, kah nenawun wonk Nussontimom ummissi[nn]ómoh.
44.10 Kah n8wau, yeuyeu n$naj ne an8waog, howan noh mehqunohkouut, noh n8tinninneumun, kah kenaau woh matta k8chumitteáneau.
44.11 Neit teanuk n8kinnumwog nish$noh pasuk wunn8t, en ohkekontu, kah nish$noh pasuk woshwunnum wunn8t.
44.12 Kah nat8nohteau, & n8tattineohteau ut mohtommegitteaut, & ut ohquodtineohteau peississitteáut, kah wuttattamwaitch namehteoun ut Benjamin wunn8taut.
44.13 Neit nehnegukkomwog wuthogk8unóash, kah nish$noh pasuk wuss8aneheau wutassumoh, kah qushkeog en otanat.
44.14 Kah Judah & wematoh peyaog Joseph wekit (newutche ash noh appu) onk penushaog ut an[á]quabenit ut ohkekontu:
44.15 Kah Joseph wuttinuh nahog, toh usseonk yeu ase[ó]g? sunnummatta kuttenantam8mw8, nen yeu ánusse, woh wunnamuhut nukqutchteoun?
44.16 Kah Judah n8wau, toh woh nussim Nussontimom? toh woh nuttin keket8hkóun? asuh uttoh woh nuttin pahkhéonan nuhhogkanonog? God namehteau ummatcheseongan8 kittiñeumog, kusseh, nenawun wuttinnéumoh nussontimom nenawun, kah noh mehqunòhkouut wuttatt[à]mwaitch.
44.17 Kah n8wau nô8sukkongquttei, yeu woh nuttussen, wosketomp wunnutchegánit adt namehteomuk wuttattamwaitch, noh woh nuttinneum, qut kenaau wunohteae monchek en k8sh8wóut.
44.18 Neit Judah uppas8sukauoh, kah n8wau, Woi Nussontimom, kittinneum k8wehquetumoush ket8hkaj kut8onk ut wuhtauogkut nussontimom, kah ahque kummusquantam8onk chikoswonsh kittinneumoh, newutche kuttatuppeyeu Pharoh.
44.19 Nussontimom nat8tomauau wuttinneumoh k8t8shimwôu, asuh k8wemattimw8.
44.20 Kah nuttinnomunnonup nussontimomun, n8wut8shimun kutchise, kah mukkies, ut ukkechisuunneat, peississu, kah wematoh nupp8oh, kah noh nussu nukkonau okasit, kah 8shoh womonuk.
44.21 Kah kittinomp kittinneumog, paudtiegk noh, onk woh nunnau
44.22 Kah nuttinnomunnónup nussontimom, wusken matta woh nukkonaou 8shoh, newutche nukkonnont 8shoh, woh nupp8oh.
44.23 Kah kittinomp kittinneumog, qut matta pajeh weechauóg peissisit kematou, matta woh wonk kenaumw8 nuskesuk
44.24 Onk nnih paôog kittineumut n8shunónut nuttinnonnanó[n]upash u[h]kut8wongash Nussontimom.
44.25 Kah n8shun n8wop, wonk monchek adtôa[u]shinnean m[è]chumemes.
44.26 Kah nussimunnonup, matta woh na nuttinw8msumun, qut weecháuogut peississit nemattin, ne nuttit wómussinnean, newutche matta woh nunnaum[8]mun wuskesuk wosketomp, qut neit wéechauogut peissisit ne nematin.
44.27 Kah kittinneum n8shun nuttugqunn[ô]nup, k8wahteauuneau nummittumwos neesweekitteunk.
44.28 Kah pasuk8 sohhupan wutch nuhhogkat, nussip wunnamuhkut s8kshanói, kah asq wonk nuppaj nâóun.
44.29 Onk yéuoh wonk neemunnumaiyéóg wutch anaquabeh, kah wosketuk, pish kuppaudtomw8 n8wompohquonnash neuanatamunat pajeh wenohket.
44.30 Newutche yeuyeu peyóon n8shut kittinneumut, kah wusken matta weechógk8og (uppomantam8onk weesquabesik uppomantam8onganit wuskenin)
44.31 Pish n$nih nag* matta wusken n8weechógk8un, onk woh nupp8, onk kittinneumog woh nuppaudtomun 8wompik8unash kittinneum n8shun neuantamunat pajeh weenohket.
44.32 Newutche kittinneum nukquoshómuohheônapoh n8sh, nussip, matta paudtauunnòun, neit pish n8chumittean micheme.
44.33 Newutche yeuyeu k8wehquetumoush nen kittinneum nompappitti wutch wusken, ummissinomitch nussontimom, kah wusken weechauonch wematuh.
44.34 Newutche uttoh woh nuttin ón n8shut, kah wusken matta weechógk8un, ishkont pâguodche nunnau machuk nuhkuhkongqut n8sh.
45.1 NEit Joseph n8nanum8 kéhchithôn ut anaquabenit wame noh neepanitcheh, kah mishont8wau, nish$noh pasuk sohhaj, onk matta howan weechekompaumuk8, neit Joseph wahteauwaheont 8wematin n$nah.
45.2 Kah mishont8wae mau, kah Egyptianéog, kah wek Pharoh n8tamwog.
45.3 Kah Joseph unnau wematoh, nen Joseph, n8sh ash pomantam? kah wematoh n8nánum8oh wunnamp8hamungqunat, newutche wuttamanatamwog ut anaquabit.
45.4 Kah Joseph unnau wematoh, pas8sukiegk k8wehquetumonumw8, kah uppas8sukauóuh, kah n8wau, nen Joseph kematou, noh mag8ógkup en Egypt.
45.5 Newutche yeuyeu ahque neuantam8k, asuh ahque musquanum8k kuhhogkaôog newutche God nutann8nuk negonáe onk kenaau wadchanumunat keteaonk.
45.6 Newutche neese kodtumwae nôeu ohket ut mahshagquodt kah wonk napanna tahshe kodtumwae matta pish anaskham8un, asuh kepenum8un.
45.7 Kah God nutann8nuk negonáe onk kenaau, woh k8wadchanumaúununáout wunneechan8onk ut ohkeit, onk woh n8wadchanum kukketeaongan8 nashpe mishe pohquohwhunittuonk.
45.8 Nemehkuh yeuyeu matta kenaau, kuttann8s8mw8 yeu in, qut God, kah nuttayimunk 8shoh Pharoh, & nanaánuon ut wame wekit, kah piahquttumwaenin pannuppu wame ohkit Egypt.
45.9 Kenupshagk kuhkuhquegk en n8shut, kah unnók, yeu wussin kenaumon Joseph, God nupponuk nanánumunat wame Egypt womusish, ahque maneepau.
45.10 Kah pish k8toht ut ohket Goshen, onk pish kuppas8sukah, ken kah kenaumonog, kah kenaumonog wunnaumonuh, kuffloksumog kah kutherdsumog, kah wame ne adtahshekean.
45.11 Kah na kuttit assamunun, newutche wonk napanna tahshit kodtumwae mahshagquodt, ishkont kummatcheet, ken, kah kek, kah wame ne adtahshékean.
45.12 Kah kusseh, kuskesuk88ash naum8m8ash, kah neemat Benjamin, nutt8n kuhkinn8nukumw8.
45.13 Kah pish kuttinnóneau n8sh wame nussohsum8onk ut Egypt, kah wame ne naumógish, kah pish kukkenupushaumw8, kah w8msuáheuk n8sh, yeu.
45.14 Kah ompatussin wussittupukanit weematoh Benjamin, kah mau, kah Benjamin mau ut wussittuppukanit.
45.15 Kah chipwutt8nopwau wame wematoh, kah na wuttit mauun, kah ompetak wematoh ken8nuk.
45.16 Kah unnehtam8onk n8tunkquodt Pharoh wekit, n8won, Joseph weematoh peyauoh, onk ne wunnegen ut wuskesukqut Pharoh, kah wuskesuk8óut wuttinneumoh.
45.17 Kah Pharoh unnau Josephoh, us kematog, ne ussek, wuss8anuhkók kuppuppinashim8m8og, kah ongq ohkit Kanaan.
45.18 Kah neemun8k k8shun, kah kek8óash, kah peyaáusék, kah kittinnumáunumw8 ne wanegik ut ohkit Egypt, kah pish kummeechumw8 8weis ohkeit.
45.19 Kah yeuyeu kuttinit, yeu ussek, neemunók wutch ohkit Egyp[e] tatuppequanumugish, wutch kuppeissésum8óog kah kummittamwossouóog, kah tahshin8k k8shw8, kah peyonk.
45.20 Kah kuskesuk ahque wuttamhuk wutch kummaumachiyeumash, newutche wame ne wanegik ut Egypt kuttaiheeu.
45.21 Kah wunnaumonuh Israel ne wutusseneau, kah Joseph wuttinnumáoh tatupequanumugquaash neane wuttinn8waonk Pharoh, kah wunnemóunúhkauoh wutche wuttaongan8.
45.22 Kah wuttinnumáuh wame nish$noh pasuk8h ôhóhs8e hogkúmugish: kah Benjaminoh aninnumauau, nishwadt pasuk8e kodchúhki silver, kah napanna tahshit óhsue hogk8ongash.
45.23 Kah en 8shut yeu wuttinne negonshhuon, piukqussuoh nomposhimoh Asses, naiyeutamwog wanegik ut Egypt, kah piukqussuog squoshimwog assesog, naiyeutamwog weatchiminneash, kah petukqunnegánash, kah wunnemauunash 8shoh.
45.24 Kah moncheaheau wematoh, kah moncheog: kah wuttinóuh, ahque musquanteg neayoóg.
45.25 Kah kuhkuhqueog wutch Egypt, kah peyaog ohkit Kanaan, en Jakobut 8sh8oh.
45.26 Kah wuttinóuh n8waog, Joseph ash pomantam kah piahquttum wame ohkit Egypt. Kah wuttahoh sauanumwoh, newutche nah mat 8namptauoh.
45.27 Kah wuttinnóneau wame ukkutt8wongash Joseph, ne anukquehettup, kah n[á]um tatappequanumukquàash, nish Joseph negoshhuacheh, wunnayeumukqunnat, kah wunnashauonk 8sh8oh Jakoboh menuhkesum8.
45.28 Kah Israel n8wau, wamut, Joseph nunnaumon ash pomantam, nunnonche nau ash na nupp8omp.
46.1 KAh Israel pomushau, kah wame ne adtahshegit, kah peyau Beersheba: kah sephausu sephausuongash en ummanitt8mut 8shoh Isaakoh.
46.2 Kah God unnau Israeloh, ut unnáma[n]ussu[o]nganit nukonaeu, kah n8wau, Jakob Jakob: kah n8wau kusseh nen.
46.3 Kah n8wau, nen Manit ummanitt8moh k8sh: ahque wabesish k8womussinneat en Egypt, newutche na kuttit ayimáuunun missi wutohtimóin.
46.4 K8weche w8mseumsh en Egypt: kah nen wonk pish wunnamuhkut kukkúhkuhk8unish: kah Joseph pish ponam wunnutcheg kuskesukqut.
46.5 Káh Jakob omku wutch Beersheba, kah wunnaumonuh Israel nashpeog Jakoboh 8sh8oh, kah ummukkieseum8oh, kah ummittamwuss8oh, tatuppequanumukkáhtu, Pharoah ne negonshhuapash wunnayeumukqun[a]t.
46.6 K[â]h neemunáog neetas8, kah wuttinnetuongan8 aut mukkinnumwóhettit ut ohkeit Kanaan, kah peyaog Egypt, Jakob kah wame 8skannémuneuh weechóg.
46.7 Wunnaumonuh: kah wunnaumonuh wunnaumonàog weechóg wuttaunoh, kah wunnaumonuh wuttaun8oh, kah wame 8skannémunneuh nashpeu pas8óuh ut Egipt.
46.8 Kah yeush 8wesuongan8ash wunnaumonuh Israel, neg paoncheg Egypt, Jakob, kah wunnaumonuh: mohtommegheonche Jakob Ruben.
46.9 Kah wunnaumonuh Ruben, Enoch kah Phallu, kah Hezron, kah Carmil.
46.10 Kah wunnaumonuh Simeon, Jemuel, kah Jamin, kah Ohad, kah Jachin, kah Zahar, kah Saul wunnaumonuh ukkananite mittamwossis.
46.11 Kah wunnaumonuh Levi, Girshom, Kohath, kah Merari.
46.12 Kah wunnaumonuh Judah, Er, kah Onan, kah Shelah, kah Phares, kah Zarah: kah Er kah Onan nag ut nupp8og ohkit Kanaan. Kah wunnaumonuh Phares, Hezron, kah Hamul.
46.13 Kah wunnaumonuh Issachar, Tholah, kah Puvah, kah Job, kah Simron.
46.14 Kah wunnaumonuh Zebulon, Seread, kah Elon, kah Jahleel.
46.15 Yeuh wunnaumonuh Leah, neekitteauoncheh Jakoboh ut Padan-Aram, kah Dinah wuttaunoh, wame keteahogkôunoh wunnaumonuh kah wuttaunoh nishwinchagkodtoh kah nishuog.
46.16 Kah wunnaumonuh Gad, Ziphion kah Haggi, Suni, kah Ezbon, Eri, kah Arodi, kah Areli.
46.17 Kah wunnaumonuh Asser, Jimnah, kah Jisvah, kah Jisvi, kah Beriah, kah Serah ummisses8oh: kah wunnaumonuh Beriah, Chebar, kah Malchiel.
46.18 Yeuh wunnaumonuh Zilpah, Laban anummaompuh Leahoh wuttaunoh, kah yeuh wunnekitteauonuh Jakoboh, nabo nequtta tahsuog ketteahogkôanog.
46.19 Wunnaumonuh Rachel Jakob ummittumwussoh, Joseph kah Benjamin.
46.20 Onk nekitteouau Joseph ut ohkit Egypt, yeuh Asenath wuttaunoh Potipheroh sephausuae Sontim On, noh wunnekitteauoh Manasseh kah Ephraim.
46.21 Kah wun[u]aumonuh Benjamin, Belah, kah Bechar, kah Ashdel, Gerah, kah Naaman, Echi, kah Rosh, Muppim, kah Huppim, kah Ard.
46.22 Yeuh wunnaumonuh Rachel neekitteanutcheh Jakob, kah wame keteahogkôunog nabo yauog.
46.23 Kah wunnaumonuh Dan, Chushin.
46.24 Kah wunnaumonuh Naphthali, Iachzeel, kah Guni, kah Jezer, kah Sillem.
46.25 Yeuh wunnaumonuh Belhah, Laban anummaompuh Racheloh wuttaunoh, kah yeuh wunnekitteauonuh Jakoboh, wame keteaogkôunog nesausuk tahsuog,
46.26 Wame keteahogkôunog weeche peyamoncheg Jakoboh ut Egypt, neh waj sohhamunutcheh wohpéit, qut wonk ummittamwossuoh wuñaumonuh wame ketteahogkóunog, nequtta tahshinchag kah nequtta táhsuog.
46.27 Kah wunnaumonuh Joseph neh nekitteawutcheh ut Egypt neesuoh keteahogkôunoh, wame keteahogkôunog ut Jakob wekit, paóncheg ut Egypt nesausuk tahshinchag qussuog.
46.28 Kah ann8nau Judahhoh negonáe onk nagum, en Josephut, wussampwanumauónat wuskesuk en Goshen, kah peyaog ohkeit Goshen.
46.29 Kah Joseph wauwomunum wuttatuppequanumuk, kah ogquodchau, nogushkauunat Israeloh 8shoh en Goshen, kah quoshagkompau anaquabenit, & nauwohshau et wussittupukanit & mau ut wussittupukanit sepe.
46.30 Kah Israel unnau Josephoh, yeuyeu nuppitti, naumon kuksesuk, newutche ash kuppomantam.
46.31 Kah Joseph unnau wematoh, kah ut 8shoh wekit, nukuhkukquem, kah nuttinnon Pharoh, kah nuttin, nematog, kah n8sh wek neh ohtagup ohkeit Kanaan, nuppeyaónukqun.
46.32 Onk wosketompaog nanashipsaenuog, newutche nag wosketompaog puppinashimwoh ahassamoncheg, kah pas8óog uffloksumóuh, kah wutherdsumóuh, kah wame ne adtahsheghettit.
46.33 Onk pish n$nih Pharoh wehkomukqueóg, kah n8wadt, toh kuttéhessemw8.
46.34 Neit woh kussimw8 kittinneumog noh nanánauwéheoncheg neetahsu wutch n8skenuunneanónut, yeu pajeh, nenawun kah n8shunonog, onk woh k8tohtimw8 ohkit Goshen, newutche nish$noh nahnanouwunont shepsoh, noh ohquânumau ut Egyptianut.
47.1 ONK Joseph paont wuttinnon Pharaoh kah n8wau, n8sh kah neematog,peyaog wutch ohkit Kanaan, kah ufflocksog, wutheardsog, kah wame adtahshekhettit, kah kusséh wutohtuog ohkit Goshen.
47.2 Onk nemunau nawhutch wematoh, napanna tahsuoh wosketompaog, kah quoshagkompaog anaquabit Pharaohoh.
47.3 Onk Pharaoh unnau wematoh, uttiyeush kuttanakausuongan88ash? kah unnaog Pharaoh, kittinneumog nahnánoncheg shipsoh, nenawun kah n8shunónog.
47.4 Onk unnauog Pharohoh, unneapeyonat ohkeit n8che peya[u]mun, newutche matta moskehtuun8 wutche neetasuog kittinneumog ne ahtauóhettit, newutché mahshagquot tuhkequn ohkeit Kanaan, kah yeuyeu k8wehquetúmauúnumun, kittinneumog wutohkhettich ohkit Goshen.
47.5 Onk Pharaoh unnau Josephoh, n8wau k8sh kah kematog kuppeyaaunukquog.
47.6 Egypte ohke ohteau anaquabéan, ne wanegik ohke wutohkéh k8sh kah kematog wutohkhettich ohkit Goshen: kah wahteauan nawutch nag nahtuhtonkig, neit nanaununwáh neetahsu neg wadchanogeg.
47.7 Onk Joseph pethúunau 8shoh kah wunneepaiheuh anaquabit Pharaoh, kah Jakob wunnanumau Pharohoh.
47.8 Kah Pharoh unnau Jakoboh kitteashequinne kodtumwae kuppomantam8onk?
47.9 Kah Jakob unnau Pharohoh, nuppen8wohteáe kodtum8e kesukodtumash, nequt pasuk8e kah nishwinchage kodtumwae ogguhsesinash kah matchitash kesukodte kodtum8ash nuppomantamoonk, kah asquam peyaumun8ash sahtippomantogkup n8shik, ukkesukodtum8e pen8wohtea8ōgā88ash
47.10 Kah Jakob wunnanumau Pharohoh, kah sohham wutch anaquabit Pharohoh.
47.11 Onk Joseph 8tohkeheuh 8shoh kah wematoh, kah wuttinnumauh wutohtuonk ut ohkit Egypt, ne wanegik ohke, ohkeit Rameses, Pharaoh ne an8wop.
47.12 Kah Joseph assamau 8shoh kah wematoh, kah wame 8shit wek, petukqunnegash neanussinit peesesoh.
47.13 Kah wanne petukqunnegan8 wame ohkit newutche mahshagquodt ahche tuhkequn, kah Egypte kah Kanaan ohke sauunnumwog newutche mahshagquodt.
47.14 Onk Joseph mukkinum wame teaguas nish$noh ohtagish ohkeit Egypt, kah ohkeit Kanaan wutche weatchimineash nish adtôáhettitcheh, kah Joseph paudtau teauguash Pharaoh wekit.
47.15 Onk teaguash matshaash wutch ohkit Egypt kah wutch ohkit Kanaan, kah wame wut-Egyptianeog peyaunáog Josephoh, kah n8waog, aninnumaiinean petukqunneg, tohwutch woh nupumun ut anaquabean, newutche teaguash mahtshaash.
47.16 Onk Joseph n8wau mag8k keneetasum8óog, kah kutassamúnnumw8 wutch keneetasum8óog.
47.17 Kah paudtauóog wunnetaseum8uh Josephuh, kah Joseph wuttinnumauuh petukqunneg wutch horseoh, kah wutch netasue uffloksut, kah wutch netásue ut heardsut, kah wutche assesoh, kah wutassamuh petukqunneg wutche wame netasu, ne kodtum8k.
47.18 Kah ne kodtum8 mahtshunk: kah uppeyaunóuh wonk nahohtoeu kodtum8k, kah wuttinouh, matta nutadtahtó8mun wutch nussontimómunónut, nutteagunnonut mahtsháit, kah ahtôongan heardse netatsúog nussontimomut: matta teag usque anaquabit nussontimom, qut webe nuhhogkanonog, kah nutohkeinónash.
47.19 Tohwutch woh nupp8og ut anaquabean, nenawun kah nutohkein? attôominnean kah nutohkein, wutch petukqunneg, kah nenawun kah nutohkeinónash n8tinninneumuhkauômun nuhhogkanonash Pharôh, & aninnumaiinnean wuskannemuneash, onk woh nuppomantamumun, kah matta woh nupp8mun, kah ohke mata woh tauohtáno.
47.20 Kah Joseph taphum wame ohke ut Egypt wutche Pharoh, newutche wut-Egyptianeog mag8og nish$noh howan wutohke newutche mahshagquodt wussohkauoh, kah ohke 8tohkein Pharoh.
47.21 Kah missinninnuog wutontahshuh en otanat wutch waénu wohkôeu Egypt onk yeaen ongkoue,
47.22 Webe wutohkeeu sephausuenúog matta wutadtaónash, newutche sephausuenuog wutonkquattauoh Pharaoh, kah meechwog onkquatauongan8 Pharaoh anumauont, ne 8che matta mag8uneau wutohkeimw8.
47.23 Kah Joseph unnáu missinninnuh, kusseh, kutadtâamunumw8 yeu kesukok, kah kutohkeimw8, wutch Pharoh, kusseh, yeush wuskannemuneash wutche kenaau, kah pish kutohteuhkontamumw8 ohke.
47.24 Onk pish n$nih, ne kepenumòg, pish kittinnumaomw8 napanna adtahshik chippag Pharaoh, kah yauudt chuppag kutohtinneau wutche wuskannemuneash ut ohteakonit, kah wutche kummetsuongan8, kah neg noh apitcheg kekuóut, kah meechum wutche keneechan88og.
47.25 Kah n8waog kuppomantamwahimun wussikkitteahitt[é]adtuh anaquabit nussontimom, kah nenawun wuttinneumoh Pharoh.
47.26 Kah Joseph ayim naumatuonk, yeu pajeh kesukok wame ohkeit Egypt, napanna adtahshit chippag Pharoh wutahtauunat, webe nag nussu sephausuaénuog wutohkéum, matta wutahtauóunash Pharoh.
47.27 Kah Israel wutohtu ohkit Egypt, ut ohkit Goshen, kah ahtóog naut, kah mishe meechummúog, kah muttaanwog m8cheke.
47.28 Kah Jakob pomantam ut ohkit Egypt nabo nesausuk tahshe kodtumwae, neit mamusse uppomantamóonk Jakob, nequt pasuk8e kah yauunchag, kah nesausuk tahshinchag kodtumwae.
47.29 Kah ahquompi pas8tshán8 Israel m8che wunnupp8onk, kah wehkomau wunnaumonuh Josepoh, kah wuttinuh, yeuyeu namehteauon kitteamonteanittuonk ut anaquabean, k8wequetumoush ponsh kenutcheg agwe neehquaut, kah womoausue kah wunnamukutée unnehhe, ahque posekineh k8wehquetumoush ut Egypt.
47.30 Qut n8weeche sepsum8m n8shog, kah pish kussohh8wuneh wutch Egypt: kah posekineh nag upposekinetue ayeuongan8óut, kah n8wau, pish nutuseen ne an8waan
47.31 Kah n8wau chadchekeiméh, kah wutchadchekeimoh, kah Israel nauáeu ut wutappuqussum8unit.
48.1 ONK n$nih, mahche yeu n$nag, kah unnâu Joseph, kusseh k8sh mahchinau: kah neemunan néeswe wunnaumonuh weeche nagum, Manasse kah Ephraim.
48.2 Kah unnau Jakob: kah n8wau kusseh, kenaumon Joseph kuppeyaônuk, kah Israel men[e]hkheau wuhhogkuh, kah appu wutappinneat.
48.3 Kah Jakob unnau Josephuh, God wame mánuhkeit, nunnaeihtunk ut Luz ut ohkit K[a]naan, kah n8nanumuk.
48.4 Kah nuttinuk, kusseh, kummishhesh, & kummuttah[e]sh, & kukkittinnumouwosh madta[u]ânukeg missinninnuog, k[a]h kittinnumaúunnun yeu ohke, kah en k8skannemuneut nahohtôeu ken, micheme wutohtuonk.
48.5 Kah yeuyeu, neesuog kenaumonunk Ephraim, kah Manasses, neekheadcheg ut ohkit Egypt, asq peyaaun8un ut Egypt, neg nuttaiheog n[è]yane Reuben kah Simeon, pish nuttaiheog.
48.6 Kah keneechanog neekheadcheg nahohtôeu onk naghoh, neg pish kuttaiheog: 8wesuongan8 weemat8oh, ne pish hennoneau ut 8tohtuongan8óut.
48.7 Onk nen, wómon Padan, Rachel nupp8 kishke nen, ut ohkit Kanaan, ut may$ut, pas8cheyeu8uk Ephrath: kah na nupposekinan ummayut Ephrath, ne Bethlehem.
48.8 Kah Israel naau wunnaumonuh Joseph, kah n8wau, howanig yeug?
48.9 Kah Joseph unnau 8shoh, neg nunnaumonunk God anumaiitcheh yeu$ut, kah n8wau, neg paudtah, kah n8nanumóog.
48.10 Kah wuskesukquash Israel tuhkequnash newutche mahtauntamóonk, matta naum8: kah uppas8che paudtauónuh, kah wutchipwutt8nápo, kah úkkinuh.
48.11 Kah Israel unnau Josephoh, matta nuttenantam8 woh nunnaum keskesuk, kah kusseh, God nunnaumwahuk k8skannemuneoh wonk.
48.12 Onk Joseph wussohwhunoh wutch weehquaut, kah nauwanum wuskesuk en ohkekontu.
48.13 Kah Joseph wunneese nemunoh, Ephraimoh wuttinnohkôunit, nogqueu ummenadcheanit Israeloh, kah Manasses ummenadchanit, nogque wuttinnohkôunit Israeloh, kah uppas8che paudtauunoh.
48.14 Kah Israel summagunum wuttinohkou kah upponamun Ephraim uppuhkukqut, kah noh peississu, kah ummenadchu Manasses uppuhkukqut: waantamwe unninum wúhpittenash newutche Manasses mohtommegit.
48.15 Kah wunnannumau Josephoh, kah n8wau, noh Manit anaquabenit n8shog Abraham kah Isaak pomushòpaneg, noh Manit sohkomónukquéomp, nô utt8che nen, yeu pajeh kesukok.
48.16 Noh Angel pohquohwhunugqueh wutch wame matchitut, wunnanumonch wuskenésoh: kah n8wesuonk ussowéṡhettich, kah 8wesuongan8 noshog Abraham, kah Isaak, kah unnummonáhettich onatuh namohsut ut nashaue ohkit.
48.17 Kah Joseph nag* 8shoh wuttinohkou ponamwoh Ephraim uppuhkukqut, ne matchit ut wuskesukqut, kah tohshinum 8shoh wunnutcheg, wutontataúunat wutch Ephraim uppuhkukqut, en Manasses uppuhkukqut.
48.18 Kah Joseph unnau 8shoh, ahque ne naj n8sh, newutche yeuoh mohtommegit, ponsh kuttinohkou uppuhkukqut.
48.19 Kah 8shoh matta wuttápeneaum8un, kah n8wau, n8wahteauun nunnaumon, n8wahteauun, n$noh pish wonk missinninneu8, kah noh wonk pish mishehtu: qut wunnamuhkut, wesumussoh pish anue missugkenwoh onk nagum, & 8skannemunneoh pish muttaánit wutohtimòneash.
48.20 Kah nah 8nanumoh ne kesukok, n8wau, ut kuhhogkat, Israel pish wunnanumau n8wadt, God unnéhikqush onatuh Ephraim kah onatuh Manasses: & negonohshau Ephraimoh onk Manassesoh.
48.21 Kah Israel unnau Josephoh, kusseh nunnup, kah God k8wetomuk, kah pish kukquehchuwunukou en wutohtuòut k8sh8wóut.
48.22 Onk nen kittinnumaush nequt ch[o]pai ánue onk kematog, ne amaunum wutch wunnutcheganit wut-Amorite, nashpe nuttogkodteg kah nutahtomp.
49.1 KA[K] Jakob wehkomau wunnaumonuh, kah n8wau, moiék kummishamauunumw8 ne pish ashpunnáog ogkomàeu kesukodtash.
49.2 Moiék kah n8tam8k kenaau wunnaumonuh Jakob, kah kukkeitók Israel k8sh8
49.3 Reuben, ken mohtomegheog, nummenuhkesuonk kah adt kutchissik nummenuhkesuonk, 8netue quanunkquok quttiànittuonk, kah 8netue menuhkesuonk.
49.4 Ken8chun[á]oap onatuh nippeit, matta pish k8nétúh, newutche kutohk8taup wutapineat k8sh, neit kénishkhuap nutapineat tohk8taop.
49.5 Simeon kah Levi wemattittuog onkapunóhteaongane auwohteaongash ut n[âm]sh wekuomash.
49.6 Woi nukketeahogkou ahque petutteash ukkeme 8wunneaôont, nussóhsumòonk, ahque wetuom ummoeongan8out: newutche musquanittamohettit, nushaog wosketompuh, kah pohtuanumohettit paskitchohtahw[ó]og oxinoh.
49.7 Matchenantamunaj ummusquantam8ongan8, newutche menuhkieup, kah ummishe musquantam8ongan8, newutche ôhqunneungquodt, nag nutchippunôog ut Jakobut, kah nunnanwiheàog ut Israelut.
49.8 Judah, ken kematog pish kummishanumunkquog: kenutcheg ohteau ut wussittuppukan8óut kummatwomog: wunnaumonuh k8sh pish kenauwaeitunkquog.
49.9 Judah qunnonou wunneechanoh, wutch wunnehtoonganit nunnaumon kukkuhkukquem, sukoshkodtaeu sukoshkodtassun onatuh qunnonóu, kah onatuh keneungqussu qunnonou, howan woh uppásukquhkouh
49.10 Nanânuwáonk matta pish wunnukkonuk8un Judah, kah ayig naumatuonk wutch nashauwe wusseetut, onk nô pajeh Shiloh peyont, onk ut nagum mòéhtunk missinninnuh.
49.11 Kushpinont wutassémes wenomwasippagwut, kah wunneechanoh wutassimoh ne wanegik weenomwussippagwut: kutchissittau wuthogk8 wine, kah uppetwosqusháonk weenomine wusqueheonganit.
49.12 Wuskesukquash musqui nashpe wine, kah wepitteash wowompiyeuash nashpe sogkodtunk.
49.13 Zabulon pish wutohtu kishke ketahhanne kobpaonganit: kah noh pish kobpog kuht8nogqush, kah 8wonkaiy8m ut Sidon.
49.14 Issachar magkehkonont Asse, qussemunchu nash[à]ue et neenash wéanunit.
49.15 Kah naum anw[ô]hsin8onk ne wunnegen, kah ohke ne wunnegen, kah nauwánau uhpequanuh quahquenahtómuk, kah neh wuttinneumoh wutch ompwehteaonk.
49.16 Dan, noh pish wussumau ummissinninneumoh neane nequt chippanuog Israel.
49.17 Dani, pish ask8k88 ut mayut, sesegq kechemaog, sogkeputtog horses wogquon, kah noh naomut ónt8nshau,
49.18 Wutch k8wadchanuwaonk nutaskauwompatam woi Jehovah.
49.19 Gad chippan8onk pish sohkunk, kah nagum pish sohkauau maumachish.
49.20 Wutch Aser upputtukqununk wunogk8m8, kah noh pish wutcheken ketass8timwe waégugish.
49.21 Naphtali, qunneg ponunau, noh maguk wunanuk8waongash.
49.22 Joseph mishummechummu wuttuk, wunnaumonuh weenaeu weenomwussippog kishke wutahhamonganit, n$noh wuttaunoh p8spaékanit qussukquaneutunkanit.
49.23 Kah pepépumutcheg 8weesogke n8heuh, uppepumóuh, kah wussekeneauóuh.
49.24 Qut wutahtompeh nagwuteae menuhkesuoh, kah wuhpittenash wunnutcheganit menuhketeaushehash, nashpu wunnutchegash ummasugkenukòmuh Jakob, na wutch noh assamont, ukqussuk Israel.
49.25 Nashpe ummanitt8moh k8sh, noh pish kuttannumunk, káh nashpe noh wunanittuongash wutch ongkoue kesukqut, wunnanetuongash m8naiyeuut, ne agwe ohtag, wunnanetuongash mahpanagunit, kah óoppummunk.
49.26 OOnaneteaongash k8sh anue mugkiyeuash m8cheke onk wunnanumaongash negonnaeu n8shuk, ut aongae kuhkuhungash, micheime ohtaash wadchuash, yeush pish ohtaash uppuhkukqut Joseph, kah kodtontupont chapunnumukup wutch wematut.
49.27 Benjamin pish nehnehteap8 onatuh mummugquoshum, nompoaeu m8hwhau neh nashóncheh, kah wunnonk88k pish chachapenau ne macheoncheh.
49.28 Wame yeug naboneese chippan8og Israel, kah yeu 8sh8oh anukquehettit, kah nah 8naneteaong noh 8nanumoh.
49.29 Kah nah ummeechumuhkonuh, kah wuttinuh: nen w[ô]h ummukinit ut nummissinninneumut, pósekenneg weeche n8shut, ut hassunnegit ne wutohteakonit Ephron wut-Hittite.
49.30 Ut hassunnegit wutohteakonit Makpelah, ne anaquohtag Mamre, ut ohkit Kanaan, ne Abraham adtôap weeche ohteuk, wutch Ephronoh wut-hittitoh, wutche ohtoonk posekinnetue ohke.
49.31 Na posekinnoneau Abraham kah Saraihoh ummittamwussoh: na posekinnoneau Isaakoh kah Rebekahhoh ummittamwusṣoh, kah na nupposekinnonah Leah.
49.32 Ut adtôómukup ohteuk, kah hasṣunneg ne na ohtag, wutch wunnaumonuh Heth.
49.33 Kah Jakob maht8adt ann8nonat wunnaumonuh, kah wutontamun wusṣetash en apinneat, kah nashomau ukketeahogkôunoh, kah mukkinneu ut ummissinninneumoh
50.1 KAH Joseph kepshau wuskesukqut 8shoh & ummauemoh, & wutchipwutt8napoh
50.2 Kah Joseph ann8nau ponaskehtuaenue wuttinneumoh susṣequnonat 8shoh, kah ponaskehtuaenuog susṣequnaog Israeloh.
50.3 Kah yauunchatikquinne wunnumwohtauon, newutche nemehkuh numwohtauunaoash kesukodtash wutche neg sasequnoncheg, kah wut-Egyptianeog ummauemouh nesausuk tahshinchatikquinne.
50.4 Kah maumuttamwae kesukodtash pamushunk, kah Joseph ken8nau apinitcheh Pharoh wekit, n8wau, namehteauon kitteamonteanittuonk ut kuskesuk8òut ket8hkunk k8wehquetumonumw8 ut wuhtauogut Pharoh, n8wagk.
50.5 N8sh nutchadchekeyeuwahik, n8wau, kusṣeh nunnup, n8wenohkit w[ò]nohkoaogkup nuhhog, ut ohkit Kanaan, na pish kuttit posekinneau: kah yeuyeu monchetoi, k8wéhquetumoush posekinonat n8sh, kah wonk nuppeyam.
50.6 Kah Pharoh n8wau, kuhkuhquish kah posekin k8sh, neane chadchekeyeuwáhikquean.
50.7 Kah Joseph kuhkuhqueu posekinonat 8shoh, kah weechóg wame wuttinneumoh Pharoh, masugkenutcheh ut weekit, kah wame matikkenukeg ut wame ohkit Egypt.
50.8 Kah wame wekit Joseph, kah wematoh, kah 8shoh week: webe uppeissesumouh, kah ufloksumoh, kah wutherdsumoh wunnukkonóuh Goshen.
50.9 Kah weechog tatuppequanumugkaash, kâh horsesoh na8mukqutcheg, kah m8chequshaog.
50.10 Kah peyaog ahhut pogkohhamuk A[r]ad, ne ongkoue Jordan, kah ne wuttit mauwunneau mishe mauonk, kah mauemau 8shoh nesausuk tahshikquinne.
50.11 Kah na wadohkitcheg ne ohkit ukkananitsog, naumwog[:] mauonk ahhut-pogkohhamuk A[r]ad, kah n8waog mishaumuttam8onk wut-Egyptianeog: newajeh héttamuk ummaumuttam8ongan8óut wut-Egyptianeog, ne onkouwe Jordan.
50.12 Kah wunnaumonuh wuttinhukqun nean ann8nomp,
50.13 Kah wunnaumonuh uss8unuk en ohkit Kanaan, kah upposekinouh hassunegit wutohteakonit Makpelah, ne Abraham adtòop, weeche ohteuk, wutche ohtóonk posekinnetue ohke, wutch Ephron wuthittit anaquohtag Mamre.
50.14 Kah Joseph qushkeu en Egypt, nagum kah wematuh, kah wame ne weechogqutcheh posekinnonut 8shoh, mahche posekinont 8shoh.
50.15 Kah Joseph wematoh namohettit 8shuóuh nupp8oh, kah n8waog Joseph paguodche kussekeneunkqun, kah onkatunke kutonkquatunkqun, wame nemachuk ne neanheogkutup.
50.16 Kah nag an8naog en Josephut n8w[à]og, k8sh n8wop asquam napok n8wau.
50.17 Yeu psh kuttinnoneau Joseph, k8wehquetumoush, ahquonamau yeuyeu kummatchenehuk8ongan8 kematog, kah ummattcheseonganu, newutche nag kummatchenehukuppanneg, kah yeuyeu k8wehquetumauunum ahquontash ummatcheseongan8 wuttinneumoh ummanitt[t]8moh k8shinnonog: kah Joseph mau ken8nahettit.
50.18 Kah wonk wematoh naauoh, kah penushaoh anaquabenit, kah n8waog, kusseh nenawun kittinneumog.
50.19 Kah Joseph wuttinuh nahog, ahque wabesek newutche sun nen nunnompi[n] God?
50.20 Kah kenaau kutauwuttamúmwop wutche ne machuk, God wuttiñauwuttamun wanegik, ussenat neane yeu kesukok, pomantamwae wadchanonat monaog missiñinnuog.
50.21 Kah yeuyeu ahque wabesek: kutassamunumw8, kah kummukkiésum8óog, onk nah wuttapheuh, kah 8che ken8nuh wuttahhut.
50.22 Kah Joseph 8tahtu Egypt, nagum kah 8shoh week, kah Joseph pomantam nequt pasuk8e kah piukque kodtumwae.
50.23 Kah Joseph naum wutch Ephraim, wunnaumonuh nishwudt ontseonganit, wonk wunnaumonuh Machir, wunnaumonuh Manasses, neetuog, ut Joseph wehquaut.
50.24 Kah Joseph unnau wematoh, nunnup, kah God natauwahuadt kenatauwáhukou, kah kummoncheahukou yeu wutch ohkit, en ohkit chadchekéimop Abrahamoh, kah Isaakoh kah Jakoboh.
50.25 Kah Joseph chadchékeyeuwáheau wunnaumonuh Israel, n8wau, God natauwaheadt pish kenatauwahukou, kah pish k8wche tahshinnumuñeau nuskonash yeuwutche
50.26 Kah Joseph nupp8, nequt pasuk8e kah piukque kodtumwohkom, kah wusṣesequnouh, kah ponan arkut, ut Egypt.
