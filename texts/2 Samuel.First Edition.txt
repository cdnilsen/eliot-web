1.1 KAh nnih, mahche nupuk Saul, David qushkeu wutch pagua[n]ónaóont Amalekitsog, kah David neesequinne apit Ziklak.
1.2 Nnih nashikquinogok, kusseh, wosketomp peyau wutch neadt tañinneanithettit wutch Saulut, wuthogk8unash nehneekshaash, kah ohkeyeu8 uppuhk8, kah nnih paaónont Davidoh, penushau en ohkekontu, kah wonkqutteam8.
1.3 Kah David wuttinuh, tohnoh k8m? kah wuttinuh, wutch wuttuppukussinn8wonganit Israel nuppohquohham.
1.4 Kah David wuttinuh, toh n$nih, k8wehquetumoush usseh? kah namp8ham, missinninnuog wussem8og wutch ayeuwuttuonganit, kah wonk monaog missinninnuog penusháog kah nupp8og, kah Saul kah Jonathanoh wunnaúmonuh wonk nupp8og.
1.5 Kah D[a]vid unnau wuskenuh neh anukqutcheh, uttoh kittinne wahteoun Saul kah Jonathanoh wunnaumonuh nupp8og.
1.6 Kah wusken noh anont n8wau, ne ayoi ut wadchuut Gilboa, kusseh, Saul ompatussin ukqunnuhtuk, kah kusseh Chariotsash, kah horsesoh na8m[n]kqutcheg ummenuhke n8sukauouh.
1.7 Kah ompamukquáit nunnok, kah n8wehkomuk: kah nunnamp8ham, nen yeu.
1.8 Kah nuttinuk howan ken? kah nunnamp8hamauop nen Amalekit.
1.9 Wonk nuttinuk k8wehquetumoush quesukkompauush nuhhog kah nusheh, newutche unkapunnaonk nunnuhkukonk, newutche nukketeaonk ash mussit.
1.10 Neit nukquesukkompauinneuh, kah nunnush, newutche n8wahteoh matta woh pomantam8 mahche penushont: kah nunneemunum chetuhquab ne ohtagkup uppuhkukqut, kah kéhtipputtenapeash, kah nuppaudta[u]onash nussontimom. 
1.11 Neit David mussinnum wuthogk8unash kah wunne nekshadtauunash, kah wonk wosketompuh neh weechayeumukqutcheh.
1.12 Kah nag mauemóog kah mauog, kah mat meetseog nô pajeh wunnonk88ut, wutche Saul kah Jonathanoh wunnaumonuh, kah wutche ummissinninneumoh Jehovah, kah wutch wek Israel newutche nag penushaog nashpe togkodteg.
1.13 Kah David unnau wuskenuh neh anukqutcheh, toh noh k8chi? kah namp8ham nen wunnaumonuh pen8wot, wut-Amalékit.
1.14 Kah David wuttinuh tohwutch mat[-]wabeseás kussummagunumunat kenutcheg, nushonat Jehovah sasequnoncheh?
1.15 Kah David wehkomau pasuk8 wuskenuh kah n8wau, pas8sukau, kah quentau, kah wuttogkomuh, newaj nuppuk.
1.16 Kah David wuttinuh, k8sqheonk ohtaj kuppuhkukqut: newutche kutt8n k8wauwaonuk, kussim nunnush Jehovah sasequnoncheh.
1.17 Kah David yeu wuttinne mauemo[n] Sauloh kah Jonathanoh wunnaumonuh.
1.18 (Kah wonk wuttinuh kuhk8tomok wunnaumonuh Judah ahtompeh, kusseh wussukwhosu ut upb8kumut Jasher.)
1.19 8netuonk Israel nehtauun ukkukqunnunkqui ayeuonganehtu: uttoh wuttin manuhkesitcheg penushoneau;
1.20 Ahque n8wagk ut Gath ahque wahteauwahuwagk ut Ashkalóne taumaogquehtu, ishkont Philistiansog wuttaun8oh, wekontamwog, ishkont wuttaun8oh mat quosqusausegig muskouanatamwog.
1.21 Kenaau Gilboa wadchuash neechippog appehtunkquéhteóg, sokanon appehtunkquehteog,[:] asuh sephausue ohteakonash: newutche na$ut, wutogqunneg manuhkesit matche pogkenoi, wutógqunneg Saul, onatuh matta sasequnontus pummee.
1.22 Wutch 8sqheonk noh noshit, wutch 8nogk8onganit masukkenuk, wutohtompeh Jonathan matta qushkeoh, kah wuttogkódteg Saul matta mahcheu qushkemun8h.
1.23 Saul Kah Jónathan, womonoog kah weeteanumoog pamontomwehettit, kah ut wunnupp8wongan8out matta chachabehtoadteog: anue kokenupshowaóg wo[m]sikukquoh, anue menuhkeseumaog qunnon8oh.
1.24 Kenaau wuttaun8oh Israel mauemuk Saul, noh hogquanukqueogkup mask8kag, nashpe weekontam8ongash, noh ponukup Golde wunn8whosuongash kuthogk8ongànn8out.
1.25 Utt[o]h wuttin manuhkesitcheg penushoneau ut nashaue ayeuwu[t]teuonganit woi Jonathan, kenushitteap ut kukqunuhqui áyeuonganehtu.
1.26 Nen nukquequenauanum wutche ken neemat Jonthan, mo k8womonukqus ut nuhhogkat, k8womoausuonk monchanumukquodt, paumukom8m8 womonaonk mittamwossissog.
1.27 Uttoh wuttinne manuhkesitcheg penushoneau, kah ayeuteae auwohteaongash matchehteáuunash.
2.1 KAh n$nih, yeu mahche n$nag, David nat8tomauau Jeho[u]ah, n8wau, sun woh nukkuhkukquem en ne teague Judae keitotanat? kah Jehovah wuttinuh kukkuhquish kah David n8wau, uttoh woh nutinne kuhkuhquem? kah n8wau, en Hebron.
2.2 Neit na$en kuhkukqueu, kah nees8oh ummittamwussoh wonk Abinoam wut-Jezrellitte, kah Abigail, ummittamwussoh Nabal, uk-Carmelitte,
2.3 Kah wuttinneumoh neh weetomukqutcheh, David uhkuhkuhk8unuh, nish$noh wosketomp nashpe wutteashinunneonk, kah ayeuog Hebrone keitotanehtu.
2.4 Kah Judae wosketompaog peyaog, kah na wuttit sussequnoneau Davidoh ketass8t ut wekit Judah: kah unnaog Davidoh JabeshGileade wosketompaog, nag posekinaog Sauloh.
2.5 Kah ann8nau ann8naenuh, en Jabesh-Gileade wosketompaog kah noh wuttinuh, wunnanumuk8k Jehovah, newutche yeu kittinne womoausue unneheoneau kussontimomw8, Saul, kah kupposekinau.
2.6 Kah yeuyeu Jehovah womoausue kah wunnamuhkuteyeue unnehik8k, kah nen wonk kutonkquttauanumw8 yeu womoausuonk, newutche yeu kutusseneau.
2.7 Newutche yeuyeu kenutcheganooash menuhkaj, kah menuhkesek: newutche kussontimomw8 Saul nupp8i, kah wonk wek Judah nussesequnuk nukketass8tam8uneat na$ut.
2.8 Qut Abner wunnaumonuh Ner, mummugquomp ut Saul wutayeuwehteomut, nemunau Ishbosheth wunnaumonuh Saul, kah uppas8oh Mahanaim.
2.9 Kah ukketass8tamwaheuh ut Gilead, kah ut Asheritsut, kah ut Jezreel, kah ut Ephraim, kah ut Benjamin, kah ut wame Israel.
2.10 Ishboshet wunnaumonuh Saul yauunchage kodtumwohkom, n8che ketass8tam8it ut Israel kah neese kodtumwae ketass8tam88: qut wek Judah asuhkauaog Davidoh.
2.11 (Kah nisahke David ketass8tam8it ut Hebron, ut wekit Judah, nésausuk tahshe kodtumwae, kah nequtta tahsuoh nep[á]uzoh.)
2.12 Kah Abner wunnaumonuh Ner, kah wuttinneumoh Ishbosheth wunnaumonuh Saul, wutch sohhamwog Mahanaim, en Gibeon.
2.13 Kah Joab wunnaumonuh Zerviah, kah wuttinneumoh David sohhamwog, kah nogkushkoatuog kishke Gibeone nippissepagwut: kah nummatappuog, nequtchippissuog yôai nippissepagwut, kah nequtchipissuog ogkomai nuppissepagwut.
2.14 Kah Abner unnau Joaboh, wuskenuog neepauwehettich, kah pomphettich anaquabeog, & Joab n8wau neepauwehettich.
2.15 Neit naboneesuog wutch Benjamin neepoog kah qushkodteaog, neg wadchiitcheg Ishbosheth wunnaumonuh Saul, kah naboneesuog wuttineumoh David.
2.16 Kah anninnittuog uppuhkukk8out, kah kogkonukehtawhuttuog wuttogkodteganooash, newaj moae penushahettit newaj ne ayeuonk hettamuk Helkathhazzerim, ne ohtag Gibeon.
2.17 Kah na mo mishe ayeuwuttuonk ne kekesukok: kah Abner mo sohkauau, kah Israelle wosketompaog anaquabenit wuttinneumoh David.
2.18 Kah na mo nishuoh wunn[à]umonuh Zerviah, Joab kah Abishai kah Asahel, kah Asahel anunonkussittau ahtuhqut.
2.19 Kah Asahel n8suttahwuáu Abneroh, kah neayont matta quinnuppeen unninnuohkouneiyeu asuh menadcheineiyeu, wutch n8sittahwhonat Abner.
2.20 Neit Abner ompamuhquaeu, kah n8wau, ken Asahel? kah namp8ham, nen.
2.21 Kah Abner wuttinuh, quinnupish en unninohkouneiyeu asuh menadcheaneiyeu, kah tohqun howae wuskenen. kah amaunsh ukkenauwameonk, qut Asahel matta matta qunnuppu wutch wutasukaonat.
2.22 Kah Abner wonk uñau Asaheloh, quinnupish wutch kutasukiinneat: tohwutch woh togkomun en ohkekontu? uttoh woh nuttin neit mononneauon Joab kemat.
2.23 Qut sekeneam ukquinnuppenat, newajeh Abner, n[á]shpe wohkutchee ukqunuhtug wuttantahwoh agwe napanna tahshe wahpeteagunit, newaj qunuhtug sohwashunk uppusquanit, kah na wuttit penushau, kah na wuttit nupun, káh n$nih, neadtahshe peahettit ayeuonganit ne Asahel adt kepshont, kah adt nuppuk, chequnikkompoog.
2.24 Joab wonk, kah Abishai, n8suttahwhoog Abneroh: kah wayau paahettit wadchuut Ammah, ne anaquohtag Giah, kishke touohkomukque may en Gibeon.
2.25 Kah wunnaumonuh Be[n]jamin miayeog asuhkauonat Abner, kah nequt chippan8og: kah neepoóg koduhkoag.
2.26 Neit Abner wehkomau Joaboh, kah n8wau, sun woh togkodteg micheme mahchep8om8? sunnummatta k8wahteoou pish weesogkon maumajish neit toh ut$t8che ash auoop missinninnuog qushkek wutch n8swuttohwhonat kematt8óog;
2.27 Kah Joab n8wau pomantog God, kuttumma keket8kôás, neit wunnamuhkut mohtompog, missinninnuog woh kukkuhk8panneg wutch wunn8suttahwhonaoont weematt8oh.
2.28 Neit Joab puhpequohtou monopuhpeg, kah wame missinninnuog chequnikkompauog, kah matta wonk n8swuttahwho8og Israeloh, kah matta wonk ayeuwutteog.
2.29 Kah Abner kah wuttinneumoh pomushaog wompanne pannuppe mukoshquttaut, kah qushkodteaog Jordan, kah papashpishaog wame Bithron, kah peyaog Mahanaim.
2.30 Kah Jo[à]b qushkeu wutch n8swuttahwhonat Abner, kah miyanont wame missinninuh, mat wutappeineau nabo pask8gun tahs8oh wuttineumoh David, kah Asahel.
2.31 Kah wuttinneumoh [ᴅ]avid togkomaog Benjaminitsog, kah wuttinneumoh Abner, kah nishwudt pasuk88oh kah nequtta tahshinchag kussuog wosketompaog nupp8og.
2.32 Kah nag nemunaog Asahel, kah upposekinouh ut 8shoh 8weenohkemut, ne ohtag Bethlehem kah Joab kah wuttinneumoh, wompanishaog, kah peyaog Hebron mohtompog.
3.1 KAh na mo sepe ayeuwuttuonk nashaue wekit Saul, kah wekit David, qut David nano menuhkesu, kah wek Saul nano n8chumwi.
3.2 Kah David wunnaumonuh neetuoh ut Hebron, mohtommegheoncheh Ammon, wutch Ahinoam wut-Jezreelit.
3.3 Kah nahohtôeu, Chileab, wutch Abigal ummittamwussoh Nabal uk-Carmelit, kah nash8ut Absolom, wunnaumonuh Maacah, wuttaunoh Telmi ketass8t ut Geshut.
3.4 Kah yau8ut Adonijah, wunnaumonuh Haggith, kah napanna adtahs8ut Shephatiah, wunnaumonuh Abital.
3.5 Kah nequtta adtahs8it, Ithream nashpe Eglah, ummittamwussoh David, yeug neetuog ut Davidut ut Hebron.
3.6 Kah nnih ayeuwuttuonganúuk nashaue wek Saul kah wek David, Abner menuhkheau wuhhogkuh wutch wek Saul
3.7 Kah Saul wadchanóp 8wishqueneuh, ussowesu Rizpah, wuttaunoh Ah[í]ah, kah Ishbosheth unnau Abneroh, tohwutch petutteaónat n8sh 8skappeumoh [j]
3.8 Neit Abner m8cheke musquantam, wutche ukkutt8wongash Ishbosheth, kah n8wau, sun nen uppuhkukquoh anum, nen ayeuuhkone Judah, womoausue nuttin[é]oh Saul k8sh wek yeu pajeh kesukok, en wematut, kah en wetompaut, kah asq kuppomunno wunnutcheganit David, woh ken k8chumeuh pogkodchittuonk papaume yeuoh mittamwossis?
3.9 Ne neheonch God Abneroh, kah wonk m8cheke, kuttumma, nean chadchekeimont Jehovah Davidoh, ne nuttinheon:
3.10 Quinnuppinnumunat ass8tamoonk wutch wekit Saul, kah wunohtauunat nanaánuwae wutappuonk David, ut Israelut, kah ut Judahut, wutch Dan wehque Beersheba.
3.11 Kah n8nanum8 namp8hamauónat Abneroh pasuk kutt8onk, newutche ukqushuh.
3.12 Kah Abner ann8nau ann8naenúh en Davidut wutche nagum, n8wau, howan yeu wutóhke? n8wau, wunn8womeh, kah kusseh nunnutcheg pish k8wetomuk, nukquinnuppinnonat wame Israel en kuhhogkat.
3.13 Kah n8wau, wunnegen, k8n8womun; qut pasuk kutann8nsh, ne[,] matta pish kenaum8 nuskesuk, kuttumma negonne pas8adt Michal wutta[u]noh Saul peyoan naumunat nuskesuk.
3.14 Kah David ann8nau ann8naenúh en Ishbosheth wunnaumonuh Saul, n8wau, aninnumah Michal nummittamwus, noh ta[h]whogkup wutch nequt pasuk8e Philistianse uhquaeu wadúhquab.
3.15 Kah Ishbosheth ann8team8 kah wutámáunuh wutch wessukuk, wutch Phaltiel wunnaumonuh Leish.
3.16 Kah wessukeh weechók, ummaue asuhkongquoh en Bahurim: neit Abner wuttinuh, monchish qushkish, kah qushkeu.
3.17 Kah Abner weogquttumuneau Israele eldersog n8wau, kenatinnehamumwop unnadteuh, David ukketass8tam8inneat ut kuhhogkaóont.
3.18 Yowutche yeuyeu ussek, newutche Jehovah kutt8 papaume David, n8wau, nashpe wunnutcheg nuttinneum David, nuttomweh nummissinninnumog Israel, wutch wunnutchegan8óut Philistiansog, kah wutch wunnutchegan8óut wame ummatwom8uh.
3.19 Kah wonk Abner ket8kau ut wuhtauogk8óut Benjaminoh: kah wonk Abner monchu ket8kau ut wehtauogkut [ᴅ]avid, út Hebron, wame ne an tapeneunkquok Israel, kah wame ne tapeneunkquok wame wek Benjamin.
3.20 Neit Abner peyaónou Davidoh ut Hebron, kah neesneehchagkussuoh wosketompuh weechók: kah David mishadtupweheau Abneroh kah wosketompuh neh weechogqutcheh.
3.21 Kah Abner unnau Davidoh, nunnepoh kah nummonchem kah nummóunumau wame Israelloh nussontimom ketass8t, onk woh k8weteomukquog, onk woh kena[u]anunum wame ne kuttah an kodtantog. Kah David moncheaheau Abneroh, kah wunohteae monchu.
3.22 Kah kusseh wuttinneumoh David, kah Joab peyaog wutch n8swuttahwhonaóont chippan8og, kah paudtóog mishe sequttahhamóonk (qut Abner matta weetomauau Davidoh ut Heb[t]on, newutche ummoncheahéouh, kah wunohteae monchéi)
3.23 Joab kah wame ayeuteoh neh weechógqutcheh, paónit, unnáog Joaboh, n8waog, Abner wunnaumonuh Ner peyaónau ketass8tamwoh, kah ummoncheaheouh, & wunohteae monchei.
3.24 Neit Joab peyaonau ketass8toh, kah n8wau, toh kutussem? kusseh, Abner kuppeyaonuk, tohwutch moncheheadt? kah monchei.
3.25 K8waeh Abner wunnaumonuh Ner, peyau k8nombeukonukqunat, wahteauunat kussohhamóonk, kah kuppetutt[è]aonk, kah wahteauunat wame ne asean.
3.26 Kah Joab sohhog wutch Davidut, asuhkaue ann8nau ann8naenúh en Abnerut, neh ukquehchuwunóuh wutch Siriah tohkekommuut, qut David matta 8wahteo8un.
3.27 Kah Abner quashkeit en Hebron, Joab uppenshe uss8unuh ut squontamu, 8nohteáe ken8nonat, kah na wuttit togkomon agwe napanna tahshe upheteagunit, newaj nuppuk, newutche 8sqheonk Asahel wematuh.
3.28 Kah ompetak, David n8tog, n8wau, nen kah nutass8tamóonk matcheseonganneumun8 ut anaquabit Jehovah micheme, wutch 8sqheonganit Abner wunnaumonuh Ner.
3.29 Ohtaj ut uppuhkukqut Joab, & wame 8shoh week, kah matta quenauadtinn8itch pasuk ut wekit Joab, noh kehkechesit, asuh noh wadchequit, asuh noh ompatussuk anwohhou, as[ú]h noh panus[h]ont nashpe togkodteg, asuh noh quenauhikqut petukqunnunk.
3.30 Nemehkuh Joab kah Abishai weematuh, nushaaog Abneroh, newutche nashau Asahel wemat8oh, ut Gibeon ut ayeuwuttinneat.
3.31 Kah David unnau Joaboh, kah wame missinninnuh neh weetomukqutcheh, nehnekukom8k kah puttukquobpissek man8tionagk, kah mau8k anaquabit Abner, kah David ketass8t nagum asuhkausu.
3.32 Kah nag posekinaog Abneroh ut Hebron kah ketass8t mishont8wae nau ut Abner 8weenohkeet, kah wame missinninnuog Mauog.
3.33 Kah ketass8t mauémau Abneroh, kah n8wau, sun Abner nupp8 onatuh neáhen nuppuk mattammog?
3.34 Kenutchegash matta kishpissin8ash, asuh kusseetash fettersun8ash: onatuh wosketomp p[á]nshont ut anaquabhettit matchet8óg, ne kittinne penusho[n]. Kah wame missinninnúog wónk ummauémóuh.
3.35 Kah wame missinninnúog paahettit meeseheonat David, ash pame kesukok: David chadchekeyeuau, n8wau, ne unnéhitch God, kah wonk m8cheke qutchehtamon petukqunneg, asuh ne teag, nô pajeh 8wayónat.
3.36 Kah wame missinninnúog ukkehkinneásineau, kah wuttapeneámuneau, kah uttoh ásit ketass8t, wuttapeneámuneau wame missinninnúog.
3.37 Néwutche wame missinninnúog, káh wame Israel wahteauog ne kesukok, matta ketass8t wutusseonk nushon[á]t Abner wunnaumonuh Ner.
3.38 Kah ketass8t unnáu wuttinneumoh, sunnummatta k8waheomw8 Sontim kah missugken yeu kesukok penushau ut Israel?
3.39 Kah yeu kesukok nunn8chumwes, tohkonogque nussusséqunitteanat ketass8tamóonk, kah yeug wunnaumonuh Zerviah, nutánuúnuhkeséumukquog, Jehovah pish onquttauau matchesenutcheh, neaunak ummatcheseonk.
4.1 KAh wunnaumonuh Saul n8tog Abner nupp8 ut Hebron, wunnutchegash n8chumwiyeuash, kah wame Israelitsog wuttamanatamwog.
4.2 Kah wunnaumónuh Saul neesosheau wosketompuh chippan8e mugquompuh, pasuk us[s]owenau Baanah, onkatog us[s]owenau Rechab, wunnaumonuh Rimmon, up-Beerothit, wutch wunnaumonat Benjamin, (newutche Beeroth wonk wetogkemop Benjamin.
4.3 Kah Beerothitsog spuhh8waog Gittáim, kah na wuttit nôn8sósinneáu pajeh yeu kesukok)
4.4 Kah Jonathan wunnaumonuh Saul, wunnaumoniyeup, noh n8chumwesu ut wusseetut, kah mo napanna tahshe kodtumwohkom, padaunch[e]m8onit Saul kah Jonathan wutch Jezreel, kah n8sónukqutche wunnemunuh, kah wus[s]em8, kah n$nih kánuppe wus[s]emwit, penushau, kah qunnukquesun, kah noh us[s]owenau Mephibosheth,
4.5 Kah wunnaumonuh Rimmon ub-Beerôthit, Rachab kah Baanah, moncheog, kah peyaog papaume kâsittag, weekit Ishbosheth, noh seepsuk wutappinneát pohshequodt.
4.6 Kah nag peyaog, ut nôeu komuk, onatuh néem[k]omuk wheat: kah wuttantahwhóuh agwe napanna tahshe uppeteaganit, kah Rachab kah Baanah wematoh pohquohhamwog.
4.7 Newutche petutteahettit wetuomut, sepsin wutappinneat, wutappinneáe chamberut, kah wuttogkomouh kah wunnushóuh, kah tummehthamwog uppuhkuk, kah neemunnumwog uppuhkuk, kah moncheog, pannuppe mukoshquttaut wompanne.
4.8 Kah paudtauog uppuhkok Ishbosheth Davidut, út Hebron, kah unnaog kehtas[s]8toh, kus[s]eh uppuhkuk Ishbosheth wunnáumonuh Saul, kummatwom, noh natinneahhog kuppomantamoonk, k[a]h Jehováh ann8tauanshau nussontimomoh ketass8t, yeu kesukok, Sauloh kah 8skannemunneoh.
4.9 Kah David namp8hamaúau Reshab káh Baanah wematoh wunnaumonuh Rimmon up-Berethit, kah wuttinuh, pomontog Jehovah noh tomheont nukketeahogkounoh wutch wame wuttamehpunnaonganit.
4.10 Pasuk asit, n8wau, Saul nupp8i, unnantog paudto wúnaúnchem8kao[n]k, nuttohqunop, kah nunnushap ut Ziklag, noh unnantog, woh nutonkquatau wutch wutaunchem8kaonk.
4.11 Ut$toh an m8chekewonk matchetoenuog nushahettit sampeusseinneuh, út nehenwonche wekit, ut wutappinneat? sunnummatta woh k8chemitteauneau 8sqheonk ut kenutchegan8out; kah kutamaunúkqunnaout wutch ohkeit.
4.12 K[á]h David ann8nau 8skeneumoh, kah nag wunnushouh, kah tummethamw[ò]g wunnutchegann8ash, kah wusseet8ash, kah 8washadtauunaoash waabe Hebrone nippissepagwut: qut nag neemunnumwog uppuhkuk Ishbosheth, kah upposekinnumuneau Abner 8weenohkeet ut Hebron.
5.1 NEit wame Israelle chippan8wongash peyaonaog Davidoh ut Hebron, kah kutt8wog n8waog, kusseh neenawun kushkón, kah k8weyaus.
5.2 Kah wonk unnadteuh Saul kohtahs8tam8it ut nuhhogkanonut, ken kussohwe[u] sagkompanóog, kah kuppethu[u]nomp Israel, kah Jehovah kuttugkup, pish kussohkomm8n nummissinninneumog Israel, kah pish ken kukkeitass8tam8 ut Israel.
5.3 Neit wame Israelle Eldersog peyaunaog ketass8toh ut Hebron, kah David ketass8t 8n8wonauh ut Hebron, anaquabit Jéhovah, kah sussequnaog Davidoh ketass8t ut Israel.
5.4 David nishwinchage kodtumwohkomup n8che nanawunnuadt, kah yauunchage kodtumwae nanawunnu[à]u.
5.5 Ut Hebron nanawuna[u] Judahoh nesausuk tahshe kodtumwae, kah nequtta tahsuoh nepauzsóh, kah ut Jerusalem nanawunnuau nishwinchage kah nishwe kodtumwae, ut Israelut, kah ut Judah.
5.6 Kah ketass8t, kah wuttinneumoh auog Jérusalem en Jeb[u]sitsut, wadohkitcheg ne ohkeit, neg kon8noncheg Davidoh, n8waog, kuttum̃a ámaunadt quan8quesitcheg, kah pagkenukeg, matta yeu woh kuppetutte[a]an, anantamohettit, David n8nanum8 yeu petukonat.
5.7 Qut David sohkom menuhkonogq Sion, ne ukkeitotan David.
5.8 Kah David n8wau ne kesukok, howan kôkuhqueit pohsohtheganit, kah togkomont Jébusitsoh, quonukquésitcheg, kah pagkenukeg, neh ukketeahogkounoh David wussekeneauoh: newajeh n8wahettit, pogkenukeg, kah quanukquesitcheg matta pish petutteau8og wetuomut.
5.9 Neit David ayeuh wonkon8sinit, kah wuttissowetamúneau ukkeitotan David, kah David wéekitteau quinnuppu, wutch Millo, kah anomiyeu.
5.10 Kah David kitchittoushau, kah mishetu, kah Jéhovah umManitt8m8uh ayeteaóg 8weetomuh.
5.11 Kah Hiram ketass8t ut Tyre nan8nau ann8naenuh en Davidut, kah utchikupoh, kah Carpentersoh, kah Masonsoh, kah ayimaunaog Davidoh wetú.
5.12 Kah David wahteou Jehovah ummenuhkeheuh ukketass8tam8inneat ut Israel, kah mishehteaou ukketass8tamoonk wutche úmmissinninneumoh Israel:
5.13 Kah David wonk nemunau 8skappeumoh, kah mittamwussissoh wutch Jerusalem, mahche w8k Hebron, kah nano wunnaumoniinneunk, kah wuttauneunk neetuog ut Davidut.
5.14 Kah yeush 8wesuonganoash neh nékinitcheh ut Jerusalem, Shammua, kah Sho[l]ab, kah Nathan kah Solomon.
5.15 Wonk Ibhar, kah Elishua, kah Nepheg kah Jophia.
5.16 Kah Elishama, kah Eliada, kah Eliphalet.
5.17 Qut Philistiansog n8tamwehettit neg sussequnaog Davidoh ketass8t ut Israel, wame Philistiansog kuhkúhqueog natinneawhonat Da[u]id, kah David wunn8tamun, kah w8msu en wonogqut.
5.18 Kah wonk Philistiansog peyaog, kah sepakeog ut 8nóuhkoiyeuut Rephaim.
5.19 Kah David nat8tomauau Jehovah, n8wau sun woh nukkuhkukquem en Philistiansut, sun woh nag kupponoog ut nunnutcheganit: kah Jehováh unnau Davidoh kuhkuhquish, newutceh matta chananatamwe, nuppon Philistiansog ut kenutcheganit.
5.20 Kah David peyau en Baalperazim, kah David na wuttit togkomon kah n8wau, Jehovah yeonteohkauau nummatwomoh, negonae nen, onatuh pohquodchuog nippeash newaj hettog ayeuonk Baalperazim.
5.21 Kah na wuttit nukkonnoneau wuttinneuke[n]tunkan8oh, kah David kah wuttinneumoh wutchikkosswouh.
5.22 Kah wonk Philistiansog peyaog, kah sépakéog ut 8nouhkoiyeuut Rephaim.
5.23 Kah David nat8tomauont Jehováh, n8wau, matta pish kukkuhkuhk8h, qut quin[nu]puhkaú ut uppusquan8out, kah queentau piuhsuke Mulberyuhtugquehtu.
5.24 Kah nnaj, n8taman pomushaongane wadtauatonkqussuonk, wanashquonk mulbery-uhtugquehtu, neit wohkouish, newutche neit pish Jehovah kenegonne sohwehtunk, togkomonat Philistianse ayeuhteaog.
5.25 Kah David ne wutussen, ne ánann8nont Jehovah, kah togkomau Philistiansoh, wutch Geba nô pajeh kuppeyonat Gazer.
6.1 WOnk David miyanau wame Israelle pepénamwe wosketompaog nishwinchage muttannonganogkussuog.
6.2 Kah David nepau; kah weecháau wame missinninnúh neh weechogqutcheh, wutch Baal ut Judah, na wutch kuhkuhk8tauunat wut-Arkum God, noh as8wesit nashpe ne weesuonk, Jehovah ayeuteaunit, noh apit nashaue Cherubimsut.
6.3 Kah ponamwog wut-Arkum God, ut wuske cartut, kah wussohwuttauuneau wutch wekit Abinadab, ne ohtag ut Gibeah, kah Uzzah kah Ahio, wunnaumonuh Abinadab, nag kutt8kamwog wuske cart.
6.4 Kah wussoh8wuttauuneau wutch wekit Abinadab, ne ut Gibeah, weecháuttamwog wutArkum God, kah Ahio negonuhkom Ark
6.5 Kah David kah wame wek Israel, puhpequaog ut anaquabit Jehovah, nashpe eiyáne auwohteaonganit, ne ayimuk wutch k8wau, harpsash, kah psalterysash, kah timbrilsash, kah cornetsash, kah cimbalsash.
6.6 Kah paahettit Nachon ahhuttannuppoghog, Uzzah summagunnum en wutArkumut God, kah ummissunnumun, newutche oxinog mushkauwussinwog.
6.7 Kah ummusquantam8onk Jehovah ayeuuhkonittue nashquneau Uzzah, kah God na wuttit togkomon, wutch uppanneusseonk, kah na wuttit nuppun kishke wut-Arkumut God.
6.8 Kah David neuantam, newutche Jehovah tauwetahwau Uzzah, kah wutussowetamun ne ayeuonk Perez-Uzzah, pajeh yeu kesukok.
6.9 Kah David qushau Jehovah ne kesukok, kah n8wau, uttoh woh en wut-Arkum Jehovah peyógqun?
6.10 Nemehkuh, matta ontohtoou wutArkum Jehovah en wuhhogkat, en ukkeitotanat David: qut David uppanne uss8wuttauun en wekit Obed-Edom, uk-Gittit.
6.11 Kah wutArkum Jehovah ohteau wekit ObedEdom, ukGittit, nishuoh nepauzsoh: kah Jehovah wunnanumau Obed$Edom, kah wame wek.
6.12 Kah unnon ketass8t David, n8won, Jehovah wunnantam wek ObedEdom kah wame ne wadchiinitcheh wuhhogkat, wutche wut-Arkum God, neit David monchu, kah paudtau wut-Arkum God, wutch wekit ObedEdom, en ukkeitotanat David, nashpe wekontamoonk.
6.13 Kah nnih, nag kôunukeg wutArkum Jehovah nequtta tashanehtúe monchehettit, sephausu oxinoh, k[á]h wanogqunutcheh.
6.14 Kah David pumukau ut anaquabit Jehovah nashpe mamusse ummenuhkesuonk, kah David puttukquobpissu womponakine ephod.
6.15 Neit David kah wame wek Israel[.] kuhkuhk8wuttauog wutArkum Jehovah náshpe mishont8waongash, kah nashpe monopuhpequone mishont8waongash.
6.16 Kah wutArkum Jehovah paóm8uk ukkeitotanat David, Michal wuttaúnoh Saul natauwompu ut kenogkaneganit, kah náau Davidoh quequeshónit kah pámukonit ut anaquabit Jehovah, kah wutjishanumuh ut wuttahut.
6.17 Kah petukodtauog wutArkum Jehovah, kah upponamuneau wutáyeuonganit, ut nashaue Tabernakleut, ne David wonohtunkup, kah David sephausu chikohteae mag8ongash, kah wunohteae mag8ongash ut anaquabit Jehovah.
6.18 Kah quenau David mahche sephausit chikohteae mag8ongash, kah wunohteae mag8ongash, wunnanumau missinninnúh ut 8wesuonganit Jehovah ayeuhteaunit.
6.19 Kah aninnumauau kenugke wame missinninnúut, ut kenugke mámusse ummuttaán8ongan8 Israel, naneeswe mittamwussissoh, kah wosketompuh, nishnoh pasuk petukqunneg, kah mishinneái weyaus, kah wisqui wine: neit wame missinninnúog monch[e]og nishnoh pasuk wekit.
6.20 Neit David qushkeu, wunnantamunat wek, kah Michal wuttaunoh Saul sohham wunnogskauónat Davidoh, kah n8wau, uttoh wuttin sohsumweinneunkqussin Israelle ketass8t yeu kesukok, upposkinnónat wuhhogkuh yeu kesukok, ut wuskesuk8óut ummaidumoh wuttinneum8uh, onatuh tahn8che wuskenesit pohquae upposkinonat wuhhogkuh.
6.21 Kah David unnau Michal, ne ut anaquabit Jehovah, noh nen ain pepeniit onk noh k8sh, kah wame wek, nukkehtimukqunat nanawunónat ummissinninneumoh Jehovah Israel, newajeh pohmpee ut anaquabit J[o]hovah.
6.22 Kah wonk pish umm8cheke jishánumukqus, kah pish numméshanéyeu ut nehenwonche nuttenantam8wonganit: kah nashpe yeug mittamwussisse wuttinneumuneunk, neg an8waaneg, pish n8ch quehtiánumehteanunk.
6.23 Newajeh Michal wuttaunoh Saul, matta wunneechanek nô pajeh wunnuppunat.
7.1 KAh n$nih ketass8t apit wekit, kah Jehovah wutanwosinéheuh waéenu wutch wame ummátwomut.
7.2 Ketass8t Nathanoh quoshodtumwe[n]ùh, yeuyeu naish, nen nutai ut chikupukkomukqut, qut wut-Arkum God ayeum8 agwe onkwhonganit.
7.3 Kah Nathan un[u]au ketass8toh, monchish ussish wame ne kuttahut newutche Jehovah k8wetomuk.
7.4 Kah n$nih, nohkog, wuttinnowaonk Jehovah peyaonuk Nathan, n8wau.
7.5 Monchish us nuttinneum David, yeu wussin Jehovah, sun woh ken kutayimah wetu, ayinneat?
7.6 Asquam ayéon ne teagwe wetuómut, nadteuh kohkuhk8unog wunnaumonuh Israel wutch Egipt, pajeh yeu kesukok, qut nuppomusham wetuomut, kah pummewuttauwae komukqut.
7.7 Ut wame ayeuonganéhtu, uttoh adt weecháuog wunnaumonuh Israel, sun nussimus kutt8onk en howae wutchippan8ongane Israel, neg ann8nogig sohkomm8s nummissinninneumog Israel, nussimus? tohwutch matta ayimmieóg chippukikkomuk?
7.8 Newutche yeuyeu, yeu woh kuttinnon nuttinneum David, yeu wussin JEhovah ayeuhteaunit, kenemununup wutch shipse komukqut, wutch asuhkauónat shepsog, kenánawunónat nummissinninnuog Israel.
7.9 Kah k8wecháunup en uttoh ôôop, kah nuttummetah wame kummatwomog wutch anaquabean, kah kummishe 8wesuonganuhkoush, netatuppe 8wesuongan8 matikkénukeh ut ohkeit.
7.10 [(]Nano wonk nukkuhquttum ayeuonk wutch nummissinninneumog Israel, kah nag nutohtéukonunk, onk woh ayeuwog nehenwonche wutayeuwongan8óut, kah matta wonk ontappéog, asuh matta wonk pish wunnaumoniinneunk ummatcheseongan8 onkapunánuk8og, neane negonaeu.
7.11 Kah neane nadteuh ann8nog wussittumwaenuog, wunnanawunnónaóont nummissinninneumoh Israel, kah kutanwosinnuwahush wutch wame kummatwomut) wonk Jehovah kuttinuk, noh pish kutayimuk wetu.
7.12 Kah kukkesukkodtumash numwohtag, kah weechequom8madt k8shog, pish nuttahshahtóh k8skannem nahohtôeu ken noh sohhog wutch kenogkusut, kah pish nummenuhkehteoh wutass8tamóonk.
7.13 Noh pish ayim wetu wutch n8wesuonk, kah pish nummenuhkehteoh ukkehtas[s]8tamóe appuonk micheme.
7.14 Nen pish 8shoh, kah noh pish nunnaumon, matchesit, nuttadtogkom nashpe wosketompae pogomungash, kah nashpe wosketompae wunnaumon[è]uh sumohk[ô]whuttuongash.
7.15 Qut nummonanitteaonk matta pish nukkonuk8h, neane amaunumomp wutch Saulut; noh amaunog wutch anaquabean.
7.16 Kah kek, kah kukketass8tam8onk pish micheme menehketeauun ut anaquabean: kutappuonk pish micheme menuhketeauun.
7.17 Neaunak wame yeush kutt8wongash, kah neaunak wame yeu monomansuonk, ne Nathan wuttin ken8non Davidoh.
7.18 Neit ketass8t David petutteau, kah appu anaquabit Jehovah, kah n8wau, howan nen woi Lord Jehovah? kah teaguas nek, waj yeu pas8wéan?
7.19 Kah yeu webe peasin ut anaquabean woi Lord Jehovah, qut wonk kukken8tam kittinneum wek, ne chéke pish aunagk, kah sun yeu wittinniyeuonk wosketomp woi Lord Jehovah?
7.20 Kah toh wonk woh kittinuk David? newutche ken Lord Jehovah k8wáeh kittinneum.
7.21 Wutche kuttinn8waonk, kah neaunag nehenwonche kuttah, yeush wame kutussenash magogish, nish k8wahuónat kittinneum.
7.22 Newutche ken kummissugken woi Lord God: newutche wanne howan kuttinnunk8, asuh howae manit qut webe ken, neaunag wame nehtaúoge nunn8tam8onganun.
7.23 Kah ne teague pasuk wutohtimóin, agqueneunkquok kummissinninneumut, agqueneunkquok Israellut, neh God monchit uppohquohwhuttonat missinninnúh en wuhhogkat, kah 8wesuonganúhkauónat, kah unkqueneunkquokish, wutche kutóhk, ut anaquabhettit kummissiñinneumog, neg pohquohwhuttauoneg wutch Egypt, wutch wutohtimoneahtu, kah wutch umManitt8m8óut?
7.24 Newutche kummenuhkéheam kummissinninneumog Israel, kummissinninneumog micheme, kah ken Lord nag umMaitt8m8uh.
7.25 Kah yeuyeu woi Jehovah Manit, kutt8wonk ne án8wáan papaume kittinneum, kah papaume wek, menuhketeaush micheme, kah ussish ne án8wáan,
7.26 Káh k8wesu[ou]k mishehteauunaj micheme, n8wahettich, JEHOV[Á]H aye[u]teaunit noh umManitt8moh Israel, kah wek kittinneum David menuhketeauunaj ut anaquabean micheme.
7.27 Newutche ken Jehovah ayeuhteaunit umManitt8moh Israel, k8wahteauwáh kittinneum, kussim, kutáyimosh wetu, newajeh kittinneum namehteunk ut wuttahut unnuppeantamunat yeu peantamóonk ut anaquábean.
7.28 Kah yeuyeu, woi Lord Jehovah, (ken noh Manit, kah kukkutt8wongash wunnamuhkuteyeu8ash, kah kukquoshom yeu wanegik kittinneum)
7.29 Newutche yeuyeu, tapeneash wunnantamunat wek kittinneum, onk woh n[a]gwutteohteau ut anaquabean micheme: newutche ken, woi Lord Jehovah, kussim, kah nashpe k8nanitteaonk kittinn[n]eum wek micheme wunantamunach.
8.1 KAh mahche yeu nnag, nnih, David togkomau Philistiansoh, kah wussohkauuh, kah David neemunum Metheg-Ammah wutch wunnutchegan8óut Philistiansog.
8.2 Kah togkomau Moaboh, kah ukkogkohkohwhoh nashpe pemunneat, wuttinuhkonat ohkeit, nashpe neesinash pemunneatonash, ukqutwhosin nah wunnushonáóont, & nashpe pasuk mamusse pemunneat uppomantamunnaóont, neit Moabitsog 8tinneumuneuh David, kah paudtoog mag8ongash.
8.3 Kah wonk David togkomau Hadadezer, wunnaumonuh Rehob, ketass8t ut Zobah, aont wunnompe wonk missinnuminat wussissepoiyeum kishke sepuut Euphrates.
8.4 Kah David wunneemunnumauuh nequt muttannungkodtash chariotsash, & nesausuk tahshe pasuk88oh horsesoh na8mukqutcheg kah neesnehchage muttannonganogkussuoh ahkeishánutcheh, kah David tummutchottahwhau wame chariotsash, qut wadchanum nequt pasuk88ash chariotsash.
8.5 Kah Syriansog wutch Damaskus paahettit aninnumauónat Hadadezer ketass8t ut Zobah, David nushau wutch Syriansut neesnehchage & neese muttannunganogkussuoh, wosketompuh.
8.6 Neit David ponau wadchanuaénúh ut Syriae Damaskus: kah Syriansog 8tinninneumuneuh David, kah paudtauog mag8ongash: kah Jehovah wadchanau Davidoh uttoh áont.
8.7 Kah David nemunum golde ogqunnegash, nish ohtauwéhetticheh wuttinneumoh Hadadezer, kah uppaudtinnáoash Jerusalem.
8.8 Kah wutch Be[r]ah, kah wutch Berothai, ukkeitotanash Haddadezur, ketass8t David nemunum muttae m8cheke brasse.
8.9 Toi ketass8t ut Hamath, n8tog David togkomau wame wutayeuwehteomoh Hadadézer,
8.10 Neit Toi ann8nau Joram wunnàumonuh, en ketass8tamwut Davidut, 8wonkumónat, kah 8nanumónat, newutche ayeuuhkonau Hadadezer, kah wuttogkomuh, (newutche Hadadezer ayeuuhkonop Toi) kah Joram paudto ut wunnutcheganit, silvere wishquash kah golde wishquash, kah brasse wishquash.
8.11 Nish wonk ketass8t David anumauwompash Jehovah, weeche ne silver & gold ne maguk wutch wame wutohtimóineash nish sohkogish.
8.12 Wutch Syria, kah wutch Moab, kah wutch wunnaumonuh Ammon, kah wutch Philistiansut, kah wutch Amalek, wutch wussequttahham8ongash Hadadezer wunnaumonuh Rehob ketass8t ut Zobah.
8.13 Kah David woweenomukqussu, quashkeit wutch togkomonat Syriansog, ut salte 8nouhkoiyeuut, neg nabo shwosuk adtahshu muttannonganogkussehettit.
8.14 Kah ponau wadchanuaénuh ut Edom, papannuppe wame Edom ponau wadchanuaénúh, kah wame nag ut Edom 8tinninneumuneuh David, kah Lord wadchanau David uttoh áont.
8.15 Kah David nanawunau wame Israeloh, kah David ussu wussittum8ongash kah sampwagish en wame missinninnutu.
8.16 Kah Joab wunnaumonuh Zeruiah mugquompoou ayeuteaut, kah Jehósophat wunnaumonuh Ahilud noh mehquontamwaen.
8.17 Kah Zadok wunnaumonuh Ahitub, kah Ahimelech wunnaumonuh Abiathar, sephausuenuog, kah Seraiah noh wussukwhosuen.
8.18 Kah Benaiah wunnaumonuh Jehoiada noh nanawunau Charithitsoh, & Pelethitsoh kah wunnaumonuh David sontimó8og.
9.1 KAh David n8wau, sun howan ushqunau ut wekit Saul, onk woh n8womoausue unneh, wutche Jonathan?
9.2 Kah na mo wutch wekit Saul, wuttinneumin ussowesu Ziba; kah noh wehkomit en Davidut ketass8t wuttinuh, ken Ziba? kah n8wau, nen kittinneum.
9.3 Kah ketass8t n8wau, sun howan ash na wutapin wutch wekit Saul, onk woh n8womoausue unneh 8womoausuonk God? kah Ziba unnau ketass8toh, Jonathan ash wunnamoniyeu, noh qunnukquesit ut wusseetut.
9.4 Kah ketass8t wuttinuh, uttoh wutapin? kah Ziba unnau ketass8toh, kusseh, appu wekit Machir wunnaumonuh Ammiel, ut Lodebar.
9.5 Neit ketass8t David ann8team8, kah neemskauau wutch wekit Machir wunnaumonuh Ammiel, wutch Lodebar.
9.6 Kah Mephibosheth wunnaumonuh Jonathan, wunnaumonuh Saul, paont David penushadtam wuskesuk, kah ukquehtiánumuh, kah David n8wau, Mephibosheth, kah namp8ham, kusseh, kittinneum.
9.7 Kah David wuttinuh, ahque wabesish, newutche wunnamuhkut k8womoausue néhesh wutche Jonathan k8sh, kah kenompenumoush wame wutohke Saul k8sh, kah ken pish kummeech petukqunnunk ut nuttableumut nagwutteaeu.
9.8 Kah nauwaeu kah n8wau, teaguas kittinneum, woh kummoneaiinnet nen netatuppe nupp8 anum?
9.9 Neit ketass8t wehkomau Ziba, wuttinneumoh Saul, kah wuttinuh, nuttinnumau wunnaumonuh kussontimom, wame ne wadchiik Saulut, kah wame wek.
9.10 Newutche ken, kah kenaumonunk, kah kittinneumog pish kutauoneau ohke wutche nagum, kah pish kuppetukodtoh meechummuonk, onk woh kussontimom wunnaumonuh ummeechumumeu: qut Mephibosheth kussontimom wuñaumonuh, pish nagwutteae meech petukqunnunk ut nuttableumut. kah Zibah nabo napanna tohsuoh wunnaumonuh, kah neesnechagkodtoh wuttinneumoh.
9.11 Neit Ziba unnau ketass8toh, neaunak wamé nussontimom ketass8t neanann8nont wuttinneumoh, ne pish wuttussen kittinneum? (Mephibboshéth pish meetsu ut nuttableumut onatuh pasuk8 ketass8t wunnaúmonuh.)
9.12 Kah Mephibosheth wunnaumoniésu, noh áhenit Micha, káh wame neg apitcheg wekit Ziba, wuttinneumoh Mephibosheth.
9.13 Nemekhuh Mephibosheth ayeu Jerusalem: newutche nagwutteáe meetsu wuttableumut ketass8t, kah mo kukquinukqushau.
10.1 KAh n$nih, mahche yeu, ukketass8tamom wunnaumonuh Ammon nupp8 kah Hanun wunnaumonuh wunnompu nanawunnuómukquoh.
10.2 Neit David n8wau, n8womoausue enneh Hanun wunnaumonuh Nahash, neane 8shoh womoaúsue nehikqueomp: kah David ann8team8 8wekontamwaheónat wutche 8shoh, nashpe wunnutchéganit wuttinneumoh, & wuttinneúmoh David peyaoh wutohkit wunnaumonuh Ammón.
10.3 Kah wussontimom8uh wunnaumonuh Ammon uñaog Hanunoh wussontimóm8oh: sun David quehtiánumáu k8shoh ut kuskesukqut, wutann8nónat wekontamwáhuwaénuh en kuhhogkat? sunnummatta David teâoge ann8nau wuttinneumoh en kuhhogkat, natinneakontamunat keitotan. kah natauwóhtinat, kah kepuhkónat?
10.4 Newajeh Hanun neemunont wúttinneumoh David, kah púhshe chequodweham 8weeshitt8un8ash, káh wuttummussumauuh wuthogk8un8ash piuhsukq woppésquaóont, kah ummoncheaheouh.
10.5 Aunáhettit Davidoh ann8team8 wunnogskauônat, newutche wosketompaog mishe akodchuog? kah ketass8t n8wau, appék Jericho nô p[e]jeh k8weeshitt8un8oash sonkinit, neit qushkek.
10.6 Kah wunnaumonuh Ammon nauáhéttit aninwog ut anaquabit David, wunnaumonuh Ammon ann8team8og kah ann8náog Syriansoh wutch Beth-[R]ehob, kah Syriansog wutch Zoba, nesnehchage muttanunoganog kussoh ahkéishánitcheh, kah wutch k[é]tass8t Maachah nequt muttannonganog kussuoh wosketompuh[.] kah w[u]tch Ishtob nabo neese muttannongánog kussuoh.
10.7 Kah David n8tog, ann8nau Joab, kah wame menuhkésue ayeuhteaénúh.
10.8 Kah wunnaumonuh Ammon sohhamwog, kah wunohtóog ayeuwúttuonk, ahhut petutteamuk squontamut, kah wus-Syriansog wutch Zoba, kah wutch Rehobut, kah Ishtobut kah Maachahut, chippeu ut ohteakonit.
10.9 Joab nag* wadtuhquáeu ayeuwuttuonk uppiuhsukuhkongqun ut negonnáe, kah wutt[a]eiyeu, pepenamau wutch wame pepenauutcheg Israelitsog, kah 8nahóuh ayeuuhkonittue Syriansoh.
10.10 Kah onkatogeh missinninnúh upponuh wunnutcheganit Abishai wematoh, onk woh 8náshuh ayeuhkônittue wunnaumonuh Ammon
10.11 Kah n8wau, Syriansog anuúnukkeseumukqueon, kah pish kutanunnumah; qut wunnaumonuh Ammon anuunukkeseumukquean, neit kenonche aninnumoush.
10.12 Wutt8anatam8k ogquesehtuh wosketompaut, wutche kummissinninneumunónog, kah wutche ukkeitotanash kumManitt8mun, kah Jehovah ussitch uttoh an tapeneog.
10.13 Kah Joab pas8tshau, kah missinninnúh neh wetomukqutcheh, en ayeuwuttinneat ayeuuhkone Syriansog: kah nag wussemoog ut anaquabit.
10.14 Kah wunnaumonuh Ammon nauáhettit Syriansog wussem8og, neit nag wonk wussem8og wutch anaquabit Abishai kah petutteaog otanat: neit Joab qushkeu wutch wunnaumonuh Ammon, kah peyau Jerusalem.
10.15 Kah Syriansog namohettit neg togkomóog ut anaquabhettit Israel, nag miya[é]og.
10.16 Kah Haddarezer ann8team8 kah pas8waog Syriansog neg ogkomayeuutcheg sepuut, kah peyaonog Helam, kah Shobach ummugquomp ut wutayeuwehteomut Hadarezer wunnegonuhkauoh.
10.17 Kah [á]nit David miy[à]nau wame Israeloh, kah qushkodteaog Jordan, kah peyaog Helam: kah wus-Syrianseog wunohtoog ayeuwuttuonk ayeuuhkonittue David, kah wutayeuwuttinnea[u]h.
10.18 Kah Syriansóg wussém8og ut anaquabit David, kah Da[u]id nehtóou, nesausuk tahshe pasuk88ash Syrianse chariotsash, kah yauunchage muttannonganogkussuog nayeumukqutcheg horsesoh, kah togkomau Shobach ummugquompoh ut wutayeuwehteom8óut, noh naut nupuk.
10.19 Kah wame ketass8tamwog neh wadtinninneumutcheh Hadarezer, naumohettit nag togkomóog ut anaquabit Isr[a]el; wunohkon[á]og Israeloh, kah nah 8tinninneumuhkauóuh: neit Syriansog wabesuog wonk anninnumauónat wunnaumonuh Ammon.
11.1 KAh nnih, kodtum8 mohtshunk, ahquompak ketass8tamwog sohhamwéhettit en ayeuwuttinneat, David ann8nau Joaboh, kah wuttinneumoh weeche, kah wame Israel: kah nag nushaog wunnaumonuh Ammon, kah wéenuhkomwog Rabbah: qut David ash appu ut Jerusalem.
11.2 Kah nnih, wanonkquae, David omku wutch wutapinneat, kah pomushau woskechekommuk ketass8t wekit: kah wutch woskechekommuk naau mittamwossissoh kutchissum8oh, kah mittamwossis muttae wunnetu monunneauónat.
11.3 Kah David ann8team8, kah nat8tamwehteau mittamwussissoh, kah pasuk n8wau, sunnummatta yeuoh Bathsheba wuttaunoh Eliam, ummittamwussoh Uriah wut-Hittit?
11.4 Kah David ann8nau ann8naenúh, kah wunnemunuh, kah noh uppetukauoh, kah 8wehpamuh, (newutche pahkesu wutch ukquissinausuonganit) kah qushkeu en wekit.
11.5 Kah mittamwossis wompequoou, kah ann8team8 kah unnau Davidoh, & n8wau n8wompequau,
11.6 Kah David ann8team8 Joabut, negonshhuash en nuhhogkat Uriah wut-Hittit, kah Joab negonshhuau Uriahoh, en Davidut.
11.7 Kah Uriah payóonont Davidoh wunnat8tamauoh, uttoh ániit Joab, kah uttoh aniéhettit missinninnúog, kah uttoh an ayeuwuttuonk wunniyeum8uk.
11.8 Kah D[á]vid unnau Uriahoh, monchish en kekit, kah kutchissittaush kusseetash; Kah Uriah sohham wutch ketass8t wekit, kah noh 8ch asuhkongqun meechum wutch ketass8tut.
11.9 Qut Uriah koueu ut squontamut ketass8t wekit, kenugke wame wuttinneumut wussontimomuh, & matta w8msu en wekit.
11.10 Kah áunit David, n8wahettit Uriah matta w8msu en wekit, David unnau Uriahoh, sunnummatta k8m8 wutch kuppomushaonganit? tohwutch matta w8musséas en kekit?
11.11 Kah Uriah unnau Davidoh, ne Ark, kah Israel, kah Judah appuog wekuóut, & nussontimom Joab, kah wuttinneumoh nussontimom tuppuksinwog ut pohquae ohteakonit sun neit woh nuttom neekit, meetsinneat, kah wuttattamunat, kah n8wehpamónat nummittamwus? neane pomantam, & neane pomantog kukketeahogkou, matta yeu nutussen.
11.12 Kah David unnau Uriah, yeu apsh wonk yeu kesukok, kah saup pish kuttenanumush nohnushash, neit Uriah appu Jerusalem ne kesukok, kah nompohkeik.
11.13 Kah David wehkomont, meetsu kah wuttattam ut anaquabenit, kah ukkogkeussippamweheuh: kah wanonk88k sohham ukkouenat wutapinneat, weeche wuttinneumoh wussontimomoh, qut matta au8 wekit.
11.14 Kah n[u]ih mohtompog, David wussukhum en Joabut, kah wunnegonshhuon nashpe wunnutcheganit Uriah.
11.15 Kah wussukhum ut wussukwhoonganit n8wau, pon Uriah negonumeiyeu adt menuhkag ayeuwuttimuk, kah asuheehtok, onk woh togkomau, kah nup,
11.16 Kah n$nih, Joab kuhkinneasit keitotan, kehtimau Uriahoh, en ayeuonganit ne wahteunk menukesuenuog wutapinneau.
11.17 Kah wosketompaóg ne keitotanat sohhamwog, kah ayeuuhkon8og Joaboh, kah nawhutch wuttinneumoh David penushauh kah Uriah wut-Hittite wonk nup.
11.18 Neit Joab negonshhuau, kah wuttinnon Davidoh wame ne aunag papaume ayeuwuttuonk.
11.19 Kah meechumuhkonat ann8naenuh n8wau mahche aunchem8hkauont ketass8tamwoh nish aunagish ut ayeuwuttuonganit.
11.20 Kah waapem8uk ummusquanittam8onk ketass8t, unnukquean, tohwaj nene pas8sukomòg keitotan ayeuwutteog? sunnummatta k8wahteauomw8, nag pummuog wutch pummeneutunkanit?
11.21 Kah howan togkomont Abimelech wunnaumonuh Jerubesheth, sunnummatta mittumwossis uppenuhkauou[s]sohhoh kodchuhki togguhwonganompsk wutch pummeneutunkanit, newaj nuppuk ut Thebez? tohwutch pas8sukomòg pummeeneutunk? neit n8wash kittinneum Uriah wut-Hittite wonk nupp8i.
11.22 Neit ann8naen monchu, kah peyau, kah wuttinnon Dávid wame ne Joab waj an[n]8nont.
11.23 Kah ann8naenin unnau Dávidoh, wun[u]amuhkut wosketompaog nussohkongqunonog, kah nussohwetunkqunonog en ohteuhkonit, kah nukquentamunonup wehque ahhut petutteeamuk ussquont.
11.24 Kah pepemuwaenuog pummuog wutch pumméneutunkanit, ut kittinneumut kah nawhutch wuttinneumoh ketass8t nupp8h & kittinneum Uriah wutHittite wonk nupp8i.
11.25 Neit David unnau ann8naenuh, yeu kuttinnon Joab, ahque yeu matchitch ut kuskesukqut: newutche togkodteg mahtupanau pasuk8 netátupe onkatoge: m8cheku menehketeáush ayeuwuttuonk ayeuhkonittue keitotan, kah kepuhteash, kah kuss8m
11.26 Kah ummittamwussoh [V]riah n8tog wessukoh nupp8i, ma[u]emau wessukeh.
11.27 Kah mahche maumetog, David ann8team8, kah wunneemskauoh en wekit, kah neh 8mittamwossisiinneuh, kah wunnekitteauoh wunnaumonuh: kah David ne asit, ummatantamun Jehovah.
12.1 Kah Jehovah añ8náu Nathanoh en Davidut & uppeyaonuh, kah wuttinuh, na mo neesuog wosketompaog ut pasukquinnu otanat, pasuk wenauwetu onkatog matcheku
12.2 Wenauehtuen m8chekadchanau floksoh kah Heardsóh.
12.3 Qut matchekuen nont webé pasuk8 squoshimusse Lambsoh, neh kesukkeheonche kah assamoncheh: kah 8weeche kesitteumukquoh, kah weeche wunneechanoh, meech woh nehenwonche ummeetsuonk kah wuttattamwoh nehenwonche 8tattamwaitch, kah seepsin upp8chinnaonut, kah wutogquanumoh wuttaunit.
12.4 Kah pomushaenin peyaonau weenauehtueuh, kah kushpam nemunnumunat nehenwonche ufflokum, kah nehenwonche wutheardum, ukquagwashwehtauonat pomushaenuh neh paâônukqutcheh, qut nemunau matcheku wullambsumoh, kah ukquagwoshwehtauonuh wosketompuh neh pauhonukqutcheh.
12.5 Kah ummusquantam8onk David mishe nashquneau ayeuuhkonittue wosketompaut, kah unnau Nathanoh, pomantog Jehováh wosketomp noh yeu asit, pish wunnamuhkut nup.
12.6 Kah pish yaue nómpenau lamboh, newutche yeu wutussen, kah newutche matta kitteamonteanittéao.
12.7 Kah Nathan unnau Davidoh, ken noh wosketómp, yeu wussin Jehovah umManitt8mo[h] Israel nussussequnumup ketass8t ut Israel, kah kuppohquohwhununup wutch wunnutcheganit Saul.
12.8 Kha kittinnumauunup kussontimom wek, kussontimom ummittamwussoh en kupp8chenaounat kah kittinnumauunup week Israel, kah Judah, kah ne peásik, woh nano kittinnumuaunup yeu, kah ayeuongash.
12.9 Tohwutch sekeneaman wutann8team8onk Jehovah, matcheussenat ut anaquabit? kenush Vriah wut-Hittite nashpe togkodteg, kah kenemunum ummittamwussoh k8mittamwossissinneat, kah kenush nashpe wuttogkodteg wunnaumonuh Ammon.
12.10 Newaj yeuyeu, togkodteg matta pish amaemun8g wutch kekit, newutche kussekeneah, kah keneemun ummittamwussoh Vriah k8mittamwossissinneat.
12.11 Yeu wussin Jehovah, kusseh kutayeuuhkonittue waabenumauosh machuk, wutch nehenwonche kekit, kah pish nuneemun kummittamwussog ut anaquabean, kah pish nuttinnumauonuh ketatteamung, kah noh pish wehpamau kumittamwussoh ut anáquabit nepauzsaut.
12.12 Newutche keme kutussem qut nen yeu pish nutussen, anaquàbhettit wame Israel, kah anaquabit nepauz.
12.13 Kah David unnaau Nathánoh nummatcheéneh Jehovah, kah Nathan unnau Davidoh, Jehovah wonk amaunum kummatcheseonk, mátta pish kenupp8h.
12.14 Qut newutche náshpe yeu kutusseonk kitt[t]innumau ummatwomoh Jehovah ut toh wáj blasphemahettit, mukkies wonk noh nekit pish wunnamuhkut nup.
12.15 Kah Nathan monchu en wekit, kah Jehovah togkomau mukkiesoh, neh Uriah ummittamwussoh néekitteauoncheh Davidoh, kah mo m8cheke mahchinau.
12.16 Newajéh David nanompássumont God wutche mukkies, kah David mat meetsu, kah petutteau, kah sepsin wompane ohkeit.
12.17 Kah Eldersoh wekit nep8og, wutáonouh, wutómohkinonaóónt wutch ohkeit qut mattá wutussein, asuh matta 8wehpumuh.
12.18 Kah n$nih, nesausuk adtahshikquinogkok mukkies nup: kah wuttinneumoh David, wabesuog unnonat, mukkies nupp8, newutche n8waog, kusseh ash pamontog mukkies, nukken8nounonup, kah matta n8tam8 n8wadtauatonkqussuonganin, uttoh woh wuttin neit wuttamanatamun, uñogkut mukkies nupp8i.
12.19 Qut David nag* wuttinneumoh kehkemwauh, David wáhteau mukkies nup, newajeh David unnont wuttinneumoh, mukk[ié]si nupp8i? kah n8waog nupp8i.
12.20 Neit David neepau wutch ohkekontu, kah kutchissumo kah sussequeu, kah 8s8wunnum wuthogk8, kah petutteau wekit Jehovah, kah wowussumau, kah peyau nehenwonché wekit, kah ann8teamit ponamwog petukqunneg anaquabit kah meetsu.
12.21 Neit wuttinneumoh unnuk, teaguas yeu asean? matta kummeetsup, kah kummauem8 mukkies ash pamontog, qut mukkies napuk, kutomohkem, kah kummeech petukqunnunk.
12.22 Kah n8wau, mukkies ash pamontog, mat nummeétseup, kah nummop, newutche nussip, hówan woh 8wauwon paguódche God nukkitteamonteanumuk, mukkies woh pomantam.
12.23 Qut yeuyeu nupp8i, tóhwaj woh mat metsu? sun woh wonk nukquehchuan? pish nutom wuhhogkat noh matta pish qushku en nuhhogkat.
12.24 Kah David tapheau Bathshebahoh ummittamwussoh kah uppetutteauonuh, káh 8wehpamuh, káh wunnaumoniéu, kah wuttissowenuh Solomon, kah Jeh[ó]vah 8womonuh.
12.25 Kah ann8team8 nashpe wunnutcheg Nathan quoshodtumwáen, kah wuttissowenuh Jedidiah, newutche Jehovah.
12.26 Kah Joab ayeuuhkontam Rabbah ut kenugke wunnaumonuh Ammon, kah sohkom ketass8tamwe otan.
12.27 Kah Joab ann8nau ann8na[e]nuh en Davidut kah n8wau, nutayeuuhk[o]ntam Rabbah, kah nussohkom nippe keitotan.
12.28 Newutche yeuyeu miyan onkatogig missinninnuog, kah ayeuuhkone tuppuksinn8wontash keitotan, kah sohkash: ishkont nussohkom otan, kah uss8wetamun ne as8wesee.
12.29 Kah David mianau wáme missinninnuh, kah au Rabbah, kah wutayeuuhkontamun, kah wussohkomun.
12.30 Kah amaunum ketass8t wutchetuhquab wutch uppuhkukqut (neantuhkequog golde tallent, kah nashpe mishoadtue qussukquanash) kah ponumau ut uppuhkukqut David, & sohh8wutau sequttahham8ongash ne ut ótanat monatash.
12.31 Kah sohh8wunau missinninnuh neh na apinitcheh, kah wutagwapeheuh, pàss[is]waonganit, kah agwe missehche Harrowsut, kah agwe missehchue togkunganehtu, kah uppannupwushheonuh Brikkelnut, & yeu wuttinteauun wame wutotanash wunnaumonuh Ammon, neit David kah wame missinninnuog, qushkeog en Jerusalem$ut.
13.1 KAh nnih mahche yeu nnag, Absolom wunnaumonuh David wunneetuoh weetompasu, noh as8wenit Tamar, kah Am[n]on wunnaumonuh David 8womonuh.
13.2 Kah Amnon m8cheke wuttamepunau, kah mahchinau wetompasit Tamaroh, newutche noh penomp, kah Amnon unnantam siógkod toh nuttinheónat.
13.3 Qut Amnon 8weetompoou noh as8wesit Jonadab, wunnaumonuh Shimeah, David weematoh: kah Jonadab, ahche nehtôompuwissuénú8.
13.4 Kah wuttinuh, tohwutch ken, ketass8t wunnaumonieu kuhhog, kuttôn8us asekesukokish? sunnummatta woh kutuss8un? kah Amnon wuttinuh, n8womon Tamar neemat Absolom weetompasu.
13.5 Kah Jonadab wuttinuh, seepsish kutapinneat, kah mahchinah kuhhog, kah k8sh nonche nógquean, us, k8wehquet[u]moush, neetompas Tamar peyonch, kah assamukquttêi, kah wunnehteauitch meetsuonk ut anaquabeh, onk woh nunnaumun, kah woh nummeechin ut wunnutcheganit.
13.6 Neit Amnon sepsin, kah mahchinâheau wuhhogkuh, & ketass8t paont wunnauónat, Amnon unnau ketass8toh, k8wehquetumoush, Tamar neetompas peyonch, kah ayimiitch neesinash petukqunegash, ut anaquabeh, onk woh num̃eechin wutch wunnutcheganit
13.7 Neit David negon8au en wekit, en Tamarut, n8wau, yeuyeu monch en ketompas Amnon wekit, kah nadtupweh.
13.8 Neit Tamar au wekit wetompasu Amnonoh (kah noh seepsin) kah noh neemunum n8khik, kah wuttuttuppunnumun, kah petukqunnunganehteau ut anaquabit, kah apwau.
13.9 Kah nemunau panoh, kah wussokanumun ut anaquabit, qut wussekeneamun meechinat: kah Amnon n8wau, sohhom8k wame wutch anaquabeh, kah wame sohhamwog wutch anaquabit.
13.10 Kah Amnon [u]nnau Tamaroh padtoush meetsuonk en chamberut, onk woh nummechin ut kenutcheganit: kah Tamar nemunum petukqunnegash nish kesteunkish: kah uppaudtauunash chamberut, en weetompasuut Amnonut.
13.11 Kah nish paudtauont ummechinat, wuttohqunoh, kah wuttinuh, peyaush k8wehpamsh, neetompas.
13.12 Kah wunnamp8hamauoh, Matta neetompas ahque chétimeh, newutche matta woh ne nano ut Israel: usséhkon yeu as8tuonk.
13.13 Kah nen woh nutaontamun nutakodchuonk? kah ken, pish pasuk mattammagwog ut Israel, newutche yeuyeu, k8wehquetumoush ken8s ketass8t, newutche matta nukkushpóg8 wutch kuhhogkat.
13.14 Qut matta n8tam8 8wadtauatonkqussuonk, qut ánuwúnuhkeseumont, wutchekéheuh, 8wehpomuh.
13.15 Neit Amnon umm8cheke sekeneauoh, newaj wussekeneauáonk ne an sekeneauont ánue missi onk ne womonáonk ne [á]n womonomp, kah Amnon wuttinuh, neepaush, monchish.
13.16 Kah wuttinuh, matta ne teag wutch, yeu kummatchenehuonk kummoncheahinneat, anue missi onk ne anhean, qut matta wunn8tauoh.
13.17 Neit wehkomau wuttineumoh, neh wadtinninneumitcheh, kah n8wau, yeuoh sohh8wus, kah asuhkaue kuppahhash squont.
13.18 Kah hogk88 m8chekenai monák, newutche nish hogk8ongash, ketass8t wuttaunoh, neg peenompáitcheg, wuthogquinneaoash. Neit wuttinneumoh wussohh8wunuh, kah asuhkaue kuppohham squont.
13.19 Kah Tamar ponam pukquee uppuhkukqut káh nehnekikom m8chekenag hogk8ónk ne agquit kah ponam wunnutchegash uppuhkukqut, kah monchu kah mau.
13.20 Kah Absolom weetompasu wuttugquoh Amnon ketompás sun k8weetomoas? qut yeuyeu chequnapsh neetómpas, noh keetompas, ahque yeu tohhentupantash, nemehkuh Tamar appu kah nussiyeu wekit weetompasu A[h]solomoh.
13.21 Qut ketass8t David n8tog wame yeush m8cheke musquantam.
13.22 Kah Absolom matta keket8kauau8 Amnonoh asuh wanegik asuh machuk: newutche Absolom sekenauau Amnonoh, newutche chekehéau wétompasu Támaroh.
13.23 Kah nnih mahche neese kodtum8k, Absolom m8swoog wutsheepsumoh ut Baal-Hazor, ne kishke Ephraim: kah Absolom wehkomau wame ketass8t wunnaumonuh
13.24 Kah Absolom peyaonau ketass8toh, kah n8wau, kusseh yeuyeu kittinneum m8sumauau wut-sheepsumoh: k8wehquetumoush, ketass8t káh wuttinneumoh weechauonch kittinneumoh.
13.25 Kah ketass8t unnau Absolomoh, matta nunnaumon ahque wame monchetuh, ishkont k8saumhenumun, kah wutchetimuh, qut matta monchu, qut 8nanumuh.
13.26 Neit Absolom n8wau, matta nan8g, k8wehquetumoush neemat Amnon wechogqutteuh? kah ketass8t wuttinuh, tohwutch woh weechógquéan?
13.27 Qut Absolom wutchetimuh, kah unnanumau Amnonoh, & wame ketass8t wunnaumonuh 8weechauunnaóont.
13.28 Kah Absolom áann8nóp wuttinneumoh, n8wop, kuhkinneasek yeuyeu Amnon wuttah weekontam8m8uk nashpe wine, kah unnunóg, togkomók Amnon, neit nush8k, ahque wabesek, sunnummatta nen kutann8nómw8? wut8anatam8k kah menuhkesék.
13.29 Kah wuttinneumoh Absolom wuttinheonéau Amnonoh neánann8nont Absolom, kah wame ketass8t wunnaumonuh neepouh, kah nishnoh pasuk quenappu um-mulumoh, ah wussem8og.
13.30 Kah nnih, ash aphettit mayut, unaunchem8kaonk peyaonuk David, n8won, Absolom nushau wame wunnaumonuh ketass8t, kah matta pasuk usquehtahwhóun.
13.31 Neit ketass8t nepau, kah nehneekukom wuthogk8unash, kah ohkekontu sepsin; kah wame wuttinneumoh noh kishke neepouh, wuthogk8unoash nehneekuhkausu.
13.32 Kah Jonadab wunnaumonuh Shimeah wematoh David, namp8ham, ahque ketass8t unnantaj nushóg wame wuskenuog ketass8t wunnaumonuh, newutche webe Amnon nupp8i, newutche wutch wutt8nut Absolom, yeu pakodtantamunáh wutch na kesukok chekehéonit weetompasu Tamaroh.
13.33 Newutch nussontimom ketass8t ahque yeu neemunitch en wuttahhut unnantamunat wame ketass8t wunnaumonuh nupp88k: newutche webe Amnon nupp8i.
13.34 Qut Absolom wusseemo: kah wusken askwheteadt tahshinum wuskesukquash, kah natauwompu, kah kusseh monaog missinninnuog peyaog, kishkontue mayut uppusquanit.
13.35 Kah Jonadab unnau ketass8tamwoh, kusseh, wunnaumonuh ketass8t peyaoh, ne an8wop kittinneum nnih.
13.36 Kah nnih, quenau mahche ket8hkont kusseh, wunnaumonuh ketass8t peyaoh, kah mishont8wáog kah mauog, kah ketass8t, kah wame wuttinneumoh m8cheke mauog.
13.37 Qut Absolom wusseemo, kah au Talmai wunnaumonuh Ammihud ketass8[r] ut Gesher. Kah avid asekesukokish mauémau wunnaumonuh.
13.38 Neit Absolom wusseemo, kah au Gesher, kah na wuttayin nishwe kodtumwae.
13.39 Kah wuttah ketass8t David, kodtanumau sohhamunat en Absolomut: newutche tapheau papaume Amnon, mahche nupuk.
14.1 KAh Joab wunnaumonuh Zerviah wahteo wuttah ketass8t nogqueyeu8 Absolomut.
14.2 Kah Joab ann8teám8 en Tekoa, kah na wuss8wónat waantamwe mittamwossis, kah wuttinuh, k8wehquetumoush ogquesish maumuttamwu mittamwussissit, kah hogqush yeuyeu maumuttamwe hogk8onk, kah ahque susséqush pumme, qut onatuhéyeuish sepe maumuttamwe mittamwussisut wutch nup:
14.3 Kah peyaaus ketass8t, kah yeu us: neit Joab upponamauuh kutt8wongash wutt8nut,
14.4 Kah Tekoae mitamwossis kón8nont ketass8tamwoh, penushadtam wuskesuk en ohkekontu, kah quttianumwe ussu, kah n8wau, aninnumah woi ketass8t.
14.5 Kah ketass8t wuttinuh, toh kutushpinam? kah noh namp8ham, nen wunnamuhkut sekousq: kah nasuki nupp8i.
14.6 Kah kittinneum neesiinnaimóniyau, kah nag neeswe mekonittuog ut ohteakonit, kah wanne wutappein kenáhamwaen, qut pasuk togkomau onkatogeh kah wunnushoh.
14.7 Kah kusséh mamusse teashiyeu8onk wutayeuuhkonittue waabehtunkqun kittinneum, kah n8waog magush noh nashunt wematoh, onk nunnushóun, wutche uppomantamóonk wematoh neh nashoncheh, & wonk nunnushómun noh nompenuk, kah nemehkuhnag onthamwog nummokuss8m, ne sequttahhamuk, kah matta sequnnumauwo8og nasukeh, wesuonk asuh noh sequttahwhut ut ohkeit.
14.8 Kah ketass8t unnau mittamwussisoh, âush kekit, kah pish nummeechumehteam papaume ken.
14.9 Kah Tekoae mittamwossis unnau ketass8tamwoh, nussontimom, woi ketá[s]s8t, matcheusséonk ohtauutti, kah n8sh wekit, kah ketass8t kah wutappuonk mat matcheseongannunn8utch.
14.10 Kah ketass8t n8wau, howan teaguas unnukquean paudtah, kah matta pish wonk kummissunuk8h.
14.11 Kah neit n8wau, k8wehquetumoush ketass8t mequanumonch Jehovah kum-Manitt8m, matta kutten[à]num8un an8tantog wusqueheonk howan onkatog paguanonat, ishkont nag nushaog nunnaumonuh, kah n8wau, pomantog Jehovah matta pish pasuk ummeesunk kenaumon penushano en ohkeit.
14.12 Neit mittamwossis n8wau, mittamwossisse kittinneum pasuk kutt8wonk unnonch nussontimomoh ketass8toh, kah n8wau, ket8kash.
14.13 Kah mittamwossis n8wau, neit tohwutch ayeuuhkonittue ne unnanumont ketass8t ummissinninnúmoh God? newutche ketass8t yeu wussin, onatuh howan matchesit, newutche ketass8t matta wonk neemskauóou neh ama8hkauómukeh.
14.14 Newutche mos kenupmun, kah nutogquenéunkqussimun nippeut ne quoúhteamuk ut ohkekontu, ne matta wonk woh mogkinnum8muk: asuh matta God ésheunánumóou howane, qut onch natwontam uttoh woh waj, neh ama8hkauutcheh, matta micheme áma8kauónat.
14.15 Newaj yeuyeu n8che peyom yeu nuttinnônat nussontimom ketass8t, newutche missinninnúog n8wabewunuk, & kittinneum n8wop, eyeu nukkinn8n ketass8t, paguodche ketass8t pish ussu 8wehquetum8onk wuttinneumoh.
14.16 Newutche ketass8t mos n8tam uppohquohwunónat wuttinneumoh wutch wunnutcheganit wosketomp noh kodnushikqu[e]h, kah weeche nunnaumon, wutch wutohtoonganit God.
14.17 Neit kittinneum n8wop, ukkutt8wonk nussontimom ketass8t mos tapeneunkquot, newutche onatuh wutangelumoh God, ne wuttinniin nussontimom ketass8t, wahteauunat wanegik kah machuk, newajeh Jehovah kum$Manitt8m pish weetomukquean
14.18 Neit ketass8t namp8ham kah unnau mittamwussisoh, k8wehquetumoush ahque adtohtah ne teaguas, ne mos nat8tomauun? kah mittamwossis n8wau, eyeu nussontimom ketass8t, ket8kaj.
14.19 Kah ketass8t n8wau, sunnummatta wunnutcheg Joab k8weetomuk8h wame yeu$ut? kah mittamwossis namp8ham kah n8wau, pomantog kukketeahogkou, nussontimom ketass8t, matta woh howan ukquinnuppu en unninnohkôunniyeu asuh menadcheanniyeu, wutch ne teaguasinit nussontimom ketass8t ne an8wadt: newutche kittinneum Joab nuttukqun, kah noh ponam wame yeush kutt8wōgash ut wutt8nut kittiñeum
14.20 Quinnuppnumunat yeu unn8wae kutt8wonk kittinneum Joab yeu wutussen, kah nussontimom waantam, neaunak 8waantam8onk wutangelumoh God, wahteauunat wame teanteaquassinish ut ohkeit.
14.21 Kah ketass8t unnau Joaboh, kusseh yeuyeu, yeu nummahche ussen, newutche monchish pas8 wonk wusken Absolom.
14.22 Kah Joab penushadtam wuskesuk en ohkekontu, kah nauwaeu, kah tabuttantamauau ketass8tamwoh, kah Joab n8wau, yeu kesukok kittinneum wahteau, nunnamteóh kitteamonteanittuonk ut kuskesukqut nussontimom woi ketass8t, newutche ketass8t wutussen ne 8wehquetumóonk wuttinneumoh:
14.23 Neit Joab neepau, kah au Gesher, kah pas8au Absolomoh Jerusal[a]m.
14.24 Kah ketass8t n8wau, quinnupitch en nehenwonche wekit, kah matta naum8itch nuskesuk, neit Absolom quinnuppu en nehenwonche wekit, kah matta naum8 ketass8t wuskesuk.
14.25 Qut ut wame Israel, wanne wonk howan ne in waeenomôun neane Absolomut wutche 8netuonk; wutch agwe wusseetut pajeh kodtontupont wanne cheneunkqussu.
14.26 Kah m8suk (newutche asekodtum8gish m8sum, newutch wuttuhkekqhukqun newaj m8suk) quttompagh8tau ummeesunk nese pasuk8e sheklesash, neaunag ketass8t ukquttompágh8tegash.
14.27 Kah ut Absolomut na wuttit neekinneau, nishuog wunnamoniinneunk, kah pasuk wuttaunin, noh ahenit Tamar: noh mo wunnetue mittamwossis.
14.28 Nemehkuh Absolom ayeu neese kodtumwae Jerusalem, kah matta naum8 ketass8t wuskesuk.
14.29 Newajeh Absolom ann8teamwit Joab, onk woh wutann8nuh en keta[ss]8tamut, qut matta uppeyaunuh, kah wonk ann8teamwit nahohtoeu, matta peyoou.
14.30 Newajeh unnont wuttinneumoh, naum8k wutohteuk Joab paswohteau nutayeuonganit, kah na ohteau upbarlyhumash, monchek chikkohsum8k: & wuttinneumoh Absolom chikohsumwog ohteuk.
14.31 Neit Joab nepau, kah peyaonau Absolom wekit kah wuttinuh, tohwaj kittinneumog chikohsumwehettit nutohteuk?
14.32 Kah Absolom namp8hamauau Joaboh, kusseh kutannonup n8wop, peyaush, onk woh kutan[n]8nsh en ketass8tamut, ussinneat towaj w8m Geshur? an wunnegik na ash nutayinneat: newutche yuyeu naumutti ketass8t wuskesuk, kah matcheseonk ohtauón nushikquttei.
14.33 Neit Joab peyaonau ketass8toh, kah wuttinnon, kah wehkomont Absolomoh, peyaonau ketass8tamwoh, kah nauwaeu, wuskesuk en ohkekontu anaquabit ketass8t, kah ketass8t chipwutt8napwau Absolomoh.
15.1 KAh nnih, yeu mahche nnag, Absolom quaquoshwunnum chariotsash, kah horsesoh, kah napanna tahshinchagkussuoh wosketompuh wunnegonae quogqueinneat.
15.2 Kah Absolom nompoaeu t8hku, kah neepau kishke squontame mayut, kah nnih, howan wadchann8onganit, pey[à]onont ketass8tamoh wutch wussittumoonk, neit Absolom 8wehkomuh, kah n8wau, utteiyeu kutotan wadchiean? kah n8wau kitinneum wadchiyeu pasuk wutchippan8onk Israel.
15.3 Neit Absolom wuttinuh, naish kuttinniyeuonk wunnegen kah sampoi, qut na matta howan wosketomp kehtimoun nashpe ketass8t ken8tunkqunat.
15.4 Kah Absolom nano wonk n8wau, napehnont wussittumwáhimuk ut ohkeit, onk nishnoh wosketomp wadchann8wonganit woh nuppeyôg, kah woh nussamweenneh.
15.5 Kah n$nih, howan pas8sukauoncheh ukquttianumwe unnehikqunat, summagunum wunnutcheg kah wunneemunuh, kah wutchipwutt8nup8.
15.6 Kah yeu wuttinheon Absolom wame Israeloh, neg paoncheg ketass8tamwut wutche wussittumóonk: nemehkuh Absolom komm8tou wuttahh8oàsh Israelle wosketompaog.
15.7 Kah n$nih mahche yauunchage kodtum8k, Absolom unn[à]u ketass8toh, k8wehquetumoush, nohnushadti ussenat nukquoshwaonk en Jehovahut ut Hebron.
15.8 Newutche kittinneum nukquoshowae quoshowap apean ut Geshur ut Syria, nussip, Jehovah wunnamuhkut wonk pas8quean Jerusalem, neit pish n8wowussum Jehovah.
15.9 Kah ketass8t wuttinuh, wunohteae monchish neit neepau, kah au Hebron,
15.10 Qut Absolom ann8nau natauwohaenuh pannuppe wáme wutchippan8ongann8ut Israel, n8waog, quenau n8tamòg mishont8wae monopuhpeg, neit pish kussimw8, Absolom ketass8tam88 ut Hebronut.
15.11 Kah weechauuh neese pasuk88oh wosketompuh, wutche Jerusalem, neg ahennitcheg, neg mo wahteoe monchecheg, kah mat teag wahteau8og.
15.12 Kah Absolom negont8au Achitophel uk-Gilonit, 8waantamweneumoh David, wutch wutotanat, wutch Giloh, noh sephausit, kah matchewunn8waonk menuhkiyeup newutche missinninnuog nagwutteae nano monaog ut Absolomut.
15.13 Kah na 8mun ann8naenin en Davidut, n8wau wuttahh8woash wosketompaog Israel asuhkauwaog Absolomoh.
15.14 Kah David unnau wame wuttinneumoh neh weetomukqutcheh ut Jerusalem, neepau[u]tteuh, kah wusseemutteuh, newutche matta pish nuppohquohhum8mun wutch Absolom: kenuppe amaeetuh, ishkont teanuk kummattanukqun, kah kuppaudtunkqun machuk, kah togkodtam keitotan nashpe an kenag togkodteg.
15.15 Kah wutinneumoh ketass8t, unnaog ketass8tamwoh, kittinneumog uttoh woh anukqueog nussontimomun ketass8t
15.16 Kah ketass8t sohham, kah wame wek asuhkaue: kah ketass8t nukkonau piogquss[u]oh mitamwussissoh, neg woskappuitcheg nanawéhtinneat wetu.
15.17 Kah ketass8t sohham, kah wame missinninnúog wutasukauóuh, kah appuog ayeuonk ne nôohtag.
15.18 Kah wame wuttinneumoh kutchittóushauh noh kishke, kah wame Cherethitsog, kah wame Pelethitsog, kah wame Gittitsog, nequtta tahshe pasuk88og wosketompaog, neg asukauoncheg wutch Gath, negonuhkauwaog ketas[s]8toh.
15.19 Neit ketass8t unnau Ittai uk-Gittite, tohwutch ken wonk weechaiéog? qushkish en kut[á]yeuonganit, kah weetom ketass8t: newutche kuppen8wohteau, kah wonk ama8kauwáen.
15.20 Kuppeyomp wunnonkou, sun woh kuppopomwusháhush weeche nenawun, yeu kesukok; ôôn uttoh woh áôi, qushkish ken, kah weechau kematog, monanetuonk, kah wunnamuhkutéyeu8k wetomukqush.
15.21 Kah Ittai namp8hamauau ketas[s]8toh, kah n8wau, Jehovah pomantog, kah pomontog nus[s]ontimom ketas[s]8t, wunnamuhkut, uttiyeu ayeuonk nussontimom ketass8t apit, uttoh an pomantamóonk asuh nupp8onk, na wonk wutappin kittinneum.
15.22 Kah David unnau Ittaioh, monch qushkodteash, kah Ittai uk-Gittite, qushkodteau, kah wame wuttinneumoh, kah wame mukkiésoh neh weechogqutcheh.
15.23 Kah wame wutohtimóin mishont8wáe mauog, kah wame missinninnúog qushkodteâog sepuese Kidron, kah wame missinninnúog paumushauog en nogque touohkomukque mayut.
15.24 Kah kusseh, Zadok wonk, kah wame Levitsog 8weechauóuh, kenunnumwog wunn8wae wut$arkum God, kah ponamwog wut-arkum: kah Abiathar kuhkuhqúeu, noh pajeh wame missinninnúog ummahche sohhamunaóont wutch otanat.
15.25 Kah ketass8t unnau Zadokoh, quehch8wuttau8k wut-arkum God en otanat, namehteauon kitteamonteanittuonk ut wuskesukqut Jehovah, pish wonk nuppas8k, kah pish nunnahtinuk, kah wuttaiyeuonk.
15.26 Qut yeu n8wadt, matta kuttapeneauun8h, kusseh nen yeu, unnehitch uttoh an tapeneog.
15.27 Ketass8t wonk unnau Zadokoh sephausuen[a]h, sunnummatta ken Naumwaenin? wunohteae qushkish en otanat, & nesuog kenaumonunk weeche ken, Ahimaaz kenaumon, kah Jonathan wunnaumonuh Abiathar.
15.28 Kusseh, nutap touohkomukque mukoshquttaut, nò pajeh kutaunchem8kainneaóont,
15.29 Newaj Zadok kah Abiathar, wonk kenunnumwog wut[-]arkum God, en Jerusalem, kah na appuog.
15.30 Kah DAvid kuhkuhqueu ahhut olivet kohkuhquemuk, kah mau nean kuhkuhquit, kah mamahchehkissittau, kah wame missinninnúog neg weechauoncheg, nishnoh pasuk unkhum uppuhkuk kah kuhkuhquée mauog nean kuhkuhquehettit.
15.31 Kah unnon David, n8won, Ahitophel ke[n]ukshau ummatche wunn8womoh Absolom, kah David n8wau, woi Jehovah k8wehquetumoush, quinnupinish ukkinn8s8wáonk Ahitophel en matammagwinneat;
15.32 Kah nnih, David paont koduhkóag, ne adt wowussumont Goduh, kusseh, Hushai wutArkit, peyauh wunnogskunkquoh, wuthogk8 nehnekuhkausu, kah ohke ohtau uppuhkukqut.
15.33 Neh ánonche David, weechaiéan, woh ken n8wéas8.
15.34 Qut qushkean en otanat, kah unnadt Absolom nen yeuyeu kittinneum woi ketass8t, neane k8sh wuttinneumuhkauog yeu pajeh, netatuppe ken, neen wonk yeuyeu kittinneum, neit woh ken, wutche nen, matta toh kitin tuppehtea8h ukken8s8wáonk Ahitophel.
15.35 Kah sunnummatta k8wetomuk8h Zadok kah Abiathar sephausuénuog, newaj pish nnih, uttoh woh ane n8taman wutch ketass8t wekit, woh kuttinnon Zadok, kah Abiathar sephausuenúog.
15.36 Kusseh, nag weetomukqueg nees8oh wunnaumonuh, Ahimaas Zadok wunnaumonuh, kah Jonathan Abiathar wunnaumonuh, kah nag nashpe woh kenegont8am nishnoh teag ne n8taman.
15.37 Neit Hushai David wetompoh, peyau keitotanat, kah Absolom peyau Jerusalem.
16.1 KAh David ogguhse paumuhkog koduhkôag, kusseh, Ziba wuttinneumoh Mephibosheth, wunnogskonkquoh, nashpe nees8oh assesoh appappúinnú8oh; kah nayeutamwog neese pasuk88ash petukqunnegash, kah nequt pasuk8utcheiyeuash petukqunnegash, kah nequt pasuk8utcheiyeuash raisins, kah nequt pasuk88ash neepunne meechummuongash, kah wishquie wine.
16.2 Kah ketass8t unnau Zibahoh, toh kittinnauwuttam yeush nashpe? kah Ziba n8wau, assesog wutche ketass8t neh wekit neh wunn[a]iyeumukqunaóont, kah petukqunnunk, kah neepunne mechummuongash, wutche wuskenúog ummechumunaóont, kah wine, neg sauunukeg ut touohkomuk, onk woh wuttattamwog.
16.3 Kah ketass8t n8wau, uttiyeuoh kussontimom wunnaumonuh? kah Ziba unnau ketass8tamwoh, kusseh, appu Jerusalem, newutche n8wau, yeu kesukok, wek Israel nunnompenumunk wutass8tamóonk n8sh.
16.4 Neit ketass8t unnau Zibahoh, wame ne wadchiig Mephiboshethut nish kutaiheash, kah Ziba n8wau, hohpaeu k8wehquetumoush, namehteauutti tapeneôdtuonk ut anaquabean nussontimom ketass8t.
16.5 Kah ketass8t David paont Bahurim, kusseh, na 8ch sohhamun wosketomp wutch wutteateashiyeuonganit wekit Saul, noh áhenit Shimei, wunnaumonuh Gera: sohham kah ash pummu mattanitteau neane peyont.
16.6 Kah togkomau Davidoh qussukquanash, kah wáme wuttinneumoh ketass8t David, kah wame missinninnuog, kah wame menuhkesuénuog wuttinohkôunit kah menadcheanit.
16.7 Kah yeu wussin Shimei mattanitteadt, sohhash, sohhash, ken musqueheonganénin, ken kah Beliale wosketomp.
16.8 Jehovah kutompontinumonk wame 8sqheonk week Saul, noh nompe nánauinnuwomadt, kah Jehovah mag8 ketass8tamóonk en wunnutcheganit Absolom kenaumon, kah kusseh kenashpe neemunit kummatcheet8onk, newutche ken k8sqheonganénin.
16.9 Neit Abishai wunnaumonuh Zerviah unnau ketass8tamwoh, tohwutch woh yeuoh nupp8[á]num mattanumont nussontimomoh ketass8t? k8wehquetumoush qushkodteadti, kah amaunumutti uppuhkuk.
16.10 Kah ketass8t n8wau, tohkittin tuppanumunumw8 kenaau wunnaumonuh Zerviah? nene matánitteaj, newutche Jehovah wuttinuh, mattanum David, neit howan woh an8wadt tohwutch yeu ussean?
16.11 Kah David unnau Abishaioh, kah wame wuttinneumoh, kusseh, nunnaumon, noh sohhogkup wutch nunnogkussit, natinneham nuppomantamóonk, uttoh an m8cheke yeuoh up-Benjamit, mukk8nók, kah matanitteaj, newutche Jehovah wuttinnon.
16.12 Paguodche Jehovah monunneam nutuhquanumóonk, kah Jehovah pish nukqushkenemunk wanegik wutche ummatanitteáonk yeu kesukok.
16.13 Kah David kah wuttinneumoh neaáhettit mayut, Shimei pomushau kishkontu, uppiuhsukuhkunkquoh, kah matanitteau ne nôont, kah wuttogkomuh qussukquanash, kah puppissi wuttogkomuh.
16.14 Kah ketass8t, kah wame missinninnúh weechógqutcheh, sauunumwáe peyaog, kah na wuttit menehkheoneau wuhhogkauh.
16.15 Kah Absolom, kah wame missinninnóg Israelle wosketompaog, peyaog Jerusalem, kah Ahitopheloh weechóg.
16.16 Kah nnih, Hushai wut[-]Archit, David wetompuh, paaonont Absolomoh, Hushai unnau Absolomoh, God wadchanonch ketass8t, God wadchanonch ketass8t.
16.17 Kah Absolom unnau Hushai, sun yeu kittinn8womonon ketomp? tohwutch matta weechaóadt ketomp?
16.18 Kah Hushau unnau Absolomoh matta, qut Jehovah, kah yeug missinninnúog kah wame wosketompaog Israel neh pepe[na]áhettitcheh, nen wuttaiheuh, kah noh n8weetappem.
16.19 Kah wonk, howan woh wadtininneumuhkauog? sunnummatta woh n8tinninneumuhkauoh ut anaquabit wunnaumonuh? neane wuttinneumuhkaúseomp ut k8sh anaquabit ne nuttinniin ut anaquabean.
16.20 Neit Absolom unnau Ahitopheloh, ken8nittegk uttoh woh aséog.
16.21 Kah Ahitophel unnau Absolomoh petukau k8sh 8skappeumoh, neh nogkononcheh nanawehtinneaóout wetu, neit wame Israel pish n8tam, kutuhquanumuk k8sh, neit wunnutchegan8 wame neg wetomukqueaneg pish menuhki.
16.22 Neit wekekouáog Absolomoh ut woskechekommuk, kah Absolom petutteaóneau 8shoh 8skappeumoh, ut anaquabhettit wame Israel,
16.23 Kah ukken8s8waonk Ahitophel, nish an ken8s8wajeh, ut yeush kesukodtash, mô onatuheyeu8 noh pasuk natinneuhhog wuttinn8wáonk God, nnih, wame ukken8s8waonk Ahitophel, anaquabit David kah anaquabit Absolom.
17.1 WOnk Ahitophel unnau Absolomoh, yeuyeu pepenauonti nabo neese muttannonganog wosketompaog, kah nunneepoh, kah nunn8swuttah David yeu nohkog.
17.2 Kah nukquentau ashsasauunukup, kah nan8chumwesup, kah n8wabesu[a]h, kah wame missinninnúh n[e]h weetomukqutcheh pish w[u]ssem8og, kah webe nuttogkom ketass8t.
17.3 Kah kukquehchuwuttoush wame missinninnúh wosketomp noh natinneahadt onatuh w[a]me qush[k]éhettit: neit wame missinninnúog pish wunohteaog.
17.4 Kah unn8waonk 8netapeneaumun Absolom, kah wame Israelle eldersog.
17.5 Neit Absolom n8wau, eyeu wehkom Hushai wonk wut-Archit, kah n8tauwontu[h] uttoh wonk noh an8wadt.
17.6 Kah Hushai paaónont Absolomoh Absolom ukken8nuh, n8wau, Ahitophel yeu wussin; sun woh nutussemun ne an8wadt? matta n$n8g, ket8hkash.
17.7 Kah Hushau unnau Absolomoh, ken8nuwaonk ne Ahitophel maguk, matta wunnegenninn8 yeuyeu.
17.8 Newutche (n8wau Hushai) k8wae k8sh, kah wuttinneumoh, nag menuhkèsuénuog, kah weesogkontamwog ut wuttahh8wóut, onatuh masq magk8kinit 8shkishimm8mesoh ut ohteakonit, kah k8sh ayeuteaen, kah matta weesukquom8móou missinninnuh.
17.9 Kusseh noh puttogqueu wohtohhut pesohtheganit, asuh wohto[u]hut, kah pish nnih, nawhutch nag negonne kepuhteamuk, howan n8tog, nag pish n8waog, na paguanittuonk ut kenugke missinninnúog neg asuhkauoncheg Absolomoh.
17.10 Kah noh wonk manuhkesit, noh wuttah onatuheyeuuk qunnonouut pish papaquannu mohtuppáyeu: newutche wame Israel wahteoh k8sh menuhkoshketomp, kah neg weetomonch[e]g menuhkoshketompaog. 
17.11 Newutche nukken8nuwam, wame Israel mukkinne miyaehtunkqush, wutch wehque Beersheba, onatuh nagu[n]t kishke ketahhannit wutche monacheg, kah kutayeuuhkononat kuhhog.
17.12 Neit pish in queentauon wohtohhut, toh woh adt namehit, pish kenuhkukauoun onatuh neechippog paném8uk ut ohkeit, kah noh kah wame wosketompuh neh weechayeumukqutcheh, matta pish sequttahwhoun noh pasuk.
17.13 Wonk, petutteadt otanat, neit wame Israel pish paudtoog pemeneuhtanash ne otanat, kah pish nuttinontanchittauunan en sepuut, nô pajeh matta pasuk qussukquan na adt namehteau8muk.
17.14 Kah Absolom kah wame Israelle wosketompaog, n8waog, ukkinn8s8waonk Hus[h]ai wut-Archit, nean wunneguk onk ne ukkinn8s8waonk Ahitophel: newutche Lord ukkuhquttumun pañushittauunat 8ne ken8suwaonk Ahitophel, yeu wadj woh Jehovah uppaudtauonat machuk Absolomoh.
17.15 Neit Hushai unnau Zadokoh kah Abiatharoh sephausuenuog, yeu in kah yeu in Ahitophel ken8nau Absolomoh, kah Israelle eldersog, kah yeu in, kah yeu in nuttin ken8s8uh.
17.16 Newutche yeuyeu teanuk ann8team8k unnonat David, n8wagk, ahque kouish yeu nohkog ut touohkomukque mukoshquttaut, qut kenuppe qushkodteash, ishkont keta[s]s8t misseashquónon, kah wame missinninnúog neh weetomukqutcheh.
17.17 Yeuyeu Jonathan kah Ahimaas appuog kishke Enrogel (newutche matta woh nogqusseog uppetukonaóonk keitotanat) kah nunksq, na au kah wuttinnon: kah nag moncheog kah wuttinnoneau David.
17.18 Qut onch wusken wunnauuh, kah wuttinnon Absolomoh, qut naneeswe teanuk moncheog, kah peyaog wosketomp weekit ut Bahurim, noh wad8thamonganit ut wutchippinneutunkanit, ne 8womussinneau.
17.19 Kah mittamwossis nemunnum kah sephaginnum unkwhonk waábe wassadt8nonog, kah ne wussepagenumun n8khik, kah ne matta wahteau8un.
17.20 Kah wuttinneumoh Absolom paonit wekit, mittamwossisut, n8waog uttoh wutappen Ahimaaz kah Jonathan? kah mittamwossis nah wuttinuh, qushkodteog sepuissit, kah natinneahwáhettit kah matta namheahetteg, nag qushkeog en Jerusalem.
17.21 Kah nnih mahche monchehettit, nag kuhkuhqueog wutch wutáhamonganit, kah moncheog, kah wuttinnoneau ketass8tmawe Davidoh, kah unnáog Davidoh, neepaush, kah teanuk quóshkodteash nippee, newutche yeu wuttin ayeuuhkonittue ken ken8s8un Ahitophel.
17.22 Neit David neepau, kah wame missinninnuh neh weetomukqutcheh, kah qushkodteaog Jordan: mohtompanáeu, nag matta pasuk ukquenauussu, noh matta quoshkodteaog Jordan.
17.23 Kah Ahitophel, nag* ukken8suwaonk matta asuhkom8un, appappuwunneheau wutassumoh, kah neepau, kah au wekit, wutotanat, kah wunnashau neh wekit, kah keechequabinau wuhhogkuh, kah nupp8, kah posekinau 8shoh 8weenohkeet.
17.24 Neit David peyau Mahanaim, kah Absolom qushkodteau Jordan, kah wame Israelle wosketompaog weeche.
17.25 Kah Absolom, ummugquompaheuh Amasa ut ayeuhteaut, nompenumwe Joáboh; yeuoh Amasa, wunnaumonuh wosketomp ussowenau Ithra wut-Israelit, noh petutteaonont Abigailoh wuttaunoh Nahash, weetompasu Zerviahoh Joab ohkasoh.
17.26 Neit Israel kah Absolom tuppuksinwog ut ohkit Giliad.
17.27 Kah n$nih, David paont Mahanaim, Shobi wunnaumonuh Nahash, wutch Rabbah, wutch wunnaumonuh Ammon, kah Machir wunnaumonuh Ammiel wutch Hedebar, kah Barzillai uk-Giliadit wutch Rogelim.
17.28 Padtóog apinneash, káh wunnonganash kah ohkeishquash, kah wheatásh, kah barlysash kah n8khik, kah uppuminneonash, kah tuppuhquamash, kah peasash kah uppunonneonash.
17.29 Kah hony, kah butter, kah shepsoh, kah cowashinne cheesash wutche David kah wutch missinninnuog neh wee[t]omukqutcheh meechinat, newutche nag n8waog missinninnuog kodtupwog kah sauunnumwog, kah kuhket8nog ut touohkomukqut.
18.1 KAh David ogkemau missiñiñuh neh weeweetomukqutcheh, kah ponau nequt muttannongane mugquompoh, kah nequt pasuk8e mugquompoh.
18.2 Kah David sohwe ann8nau náshwe chippissinitcheh ut agwe wunnutcheganit Joab, kah nashwe chippissinitche ut agwe wunnutcheganit Abishai wunnaumonuh Zerviah weematoh Joab, kah nashwe chippissitcheg ut agwe wunnutcheganit Ittai uk-Gittite, kah ketass8t unnáu missinninnuh, nen wunnamuhkut k8weeche wonk sohham8munumw8.
18.3 Qut missinninnuog namp8hamwog, matta pish kussohham8, newutche wusseemweog, mátta toh hen tupanumuk8unonog, asuh pohshe nuppog, matta toh hen tupanumuk8unonog: qut ken kuttatuppeyeu piogqué muttannonganog kussuog nenawun, newutche an wanegik kutanumaiinneanonut wutch keitotanat.
18.4 Kah ketass8t nah wuttinuh, uttoh an tapeneamog nen nutussen. Kah ketass8t neepau kishke squont kah wame missinninnuog sohhamwog papasuk8e, kah mummuttannongane.
18.5 Kah ketass8t ann8nau Joab kah Abishai kah Ittai n8wau, manunne unneheuk wusken Absolom, wutche nen, kah wame missinninnuog n8tamwog, ketass8t wame meechumuhkonont mugquompuh papaume Absolom.
18.6 Nemehkuh missinninnuog sohhamwog en ohteuhkonit ayeuuhkonittue Israeloh, kah ayeuwuttuonk mo ut Ephraime touohkómukqut.
18.7 Na ut Israelle missinninnuog nushaog ut anaquabenit wuttinneumoh David kah na mo naut mishe paguanittuonk, neesnehchage muttannónganog kussuog.
18.8 Newutche ayeuwuttuonk na ut sepagkem8 ut woskeche wáme wutohtimoinneadt, káh kuppi paguanau anue missinninnuh ne kesukok, onk ne togkodteg paguanau.
18.9 Kah Absolom nogkishkauau wuttinneumoh David, kah Absolom nayeumuk muleoh kah mule agqushau kuppittukqunnae mishe n8timis, kah uppuhkuk sôgkuttin n8timissit, kah ogk8chin nashaue kesukqut kah ohkeit, kah mule neh agwe apeneupoh, monchu
18.10 Káh howae wosketomp wunnauuh, kah wuttinnon Joaboh, n8wau, kusseh nunnau Absolom hogk8chin n8timissit.
18.11 Kah Joab unnau wosketompuh neh anukqutcheh, kah kusseh nauadt, toh wutch matta togkomoádt en ohkeit, kah woh kittinnumauunup piogquneai silver, kah puttukquobpis.
18.12 Kah wosketomp unnau Jóaboh, tohkonogque attumunumon nequt muttannonganogkodtash silver ut nu[u]nutchegánit, onch woh mat nussummogkinnum8h nunnutcheg ayeuuhkonittue ketass8t wunnaumonuh, newutche nunn8tam8onganunnonut, ketass8t kummechumuhkonukup kah Abisha[l] kah Ittai, n8wau, ahque howan mussunonoh wusken Absólom.
18.13 Asuh woh nupp8un8wae usseem nehenwonche nuppomantam8onganit: newutche mat teag ahtahtauoun kehtass8t, kah kén wonk woh kutayeuuhkauseh.
18.14 Neit n8wau Joab, matta woh yeu kuttin pahtsuonun8un, kah neemunum nishwinash kuttuhk8wonkquadtuongash ut wunnutcheganit, kah papashpehtahwhau Absolomoh ut wuttahhut ashpomantaminit, ut noeu n8timissit.
18.15 Kah piogqussuog wuskenuog neg kounukeg Joab ukkenauwameongash, wéenekompoog, kah togkomaog Absolomoh, kah wunnushouh.
18.16 Kah Joab puhpequohtau monopuhpeg, kah missinninnuog qushkeog wutch n8suttahwhonat Israel: newutche Joab qushkinau missinninnuh,
18.17 Kah nag nemunáog Absolomoh kah wuttinnuhkonáuh mishe passatheganit ut kuppahtu, & ummishe numwonkquodtauóuh qussukquanash, kah wame Israel wussem8og nishnoh pasuk en wekit.
18.18 Kah Absolom pomontog, nemunum, kah ayimau nepattuhquonk, ne ohtag wut8nóuhkoiyeum8óut ketass8t, newutche n8wau, wanne n8naumoniyeu, mehquontámwahuadt n8wesuonk kah wuttissowetamun ne neepattunkqunk ne as8wesit, Absolom wutayeuonk.
18.19 Neit n8wau Ahimaaz wunnaumonuh Zadok, quogqueti, aunchem8kauonti ketass8t, Lord ann8tauau ummatwomoh.
18.20 Kah Joab n8wau, matta pish kutaunchem8koh yeu kesukok, qut pish kutaunchem8kom onkatog kesukod, qut yeu kesukok matta pish kutaunchem8koh, newutche ketass8t wunnaumonuh nupp8oh.
18.21 Neit Joab unnau C[h]ushioh, monchish, us ketass8t nea[n] nauman, kah Cushi nauwaéhtauau Joaboh, kah quogqu[e]u.
18.22 Neit Ahim[i]az wunnaumonuh Z[a]dok wonk unnau Joaboh, qut nen wonk [|] 8wehquetumoush quogqueé asuhk[au]onti Chushi, kah Joab n8wau, tohwutch woh quogquean? nunnaumon; newutche matta k8taunchem8kaongnú?
18.23 Qut onch n8wau, quogqueti: kah wuttinuh, quogquish. Neit Ahimaaz mukoshquttae mayut quogqueu, kah nukkómou Cushi.
18.24 Kah David appu nashaue squontamut, kah askuhwheteaen kuhkuhqueu en woskeche squontamut, en pummeneutonganit, kah tahshinum wuskesukqutash, kah kusseh, wosketomp nussishau.
18.25 Kah askuhwheteaen mishont8wau, kah wuttinon ketass8toh, kah ketass8t n8wau, nussishont aunchem8kaonk ohteau wutt8nit. Kah kenupshau kah pas8tshau.
18.26 Kah askuhwheteaen nâau onkatog wosketompuh quogqueoh, kah askuhwheteaen unnau nanausquontamánutcheh, kah n8wau, kusseh, onkatog wosketomp nussishau kah ketass8t n8wau, noh wonk paudtau aunchem8kaonk.
18.27 Kah askuhwheteaen n8wau, nuttenantam noh negonshont ogquomáshau Ahimaaz wunnaumonuh Zadok, kah ketass8t n8wau, noh wunneetou, kah paudtau wunaunchem8kaonk.
18.28 Kah Ahimaaz wehquetteam8 & unnau ketass8toh, wunohteaush, kah penushadtam wuskesuk en ohkeit ut anaquabit ketass8t kah n8wau, wunnanumukqush Jehovah kum-Manitt8m noh mag8 missinninnúh, neg ayeuuhkonittue tashinumauoncheg wunnutcheganóash nussontimomoh ketass8toh.
18.29 Kah ketass8t n8wau, wuskenin Absolom wunniyeu, kah Ahimaaz namp8ham, Joab ann8nont ketass8t wuttinneumoh, kah nen kittinneum nunnaumup mishe wogkouéonk, qut matta n8wahteauun toh nauwuttam8m8uk.
18.30 Kah ketass8t n8wau ássakompaush, kah yeu neepaush, kah quinnuppekompau kah neepau.
18.31 Kah kusseh Chushi peyau, kah Cushi n8wau, wunaunchem8kaonk nussontimom ketass8t, newutche Jehovah kutann8tauwanshik en wame yeuh ayeuuhkonittue nepauwehtunkqueaneg.
18.32 Kah ketass8t unnau Cushioh, nunkomp Absolom wunniyeu? kah Cushi namp8ham. ummatwomoh nussontimom ketass8t, kah wame neg ayeuuhkonittue neepauwehteunkqueaneg, k8wo[k]hikqunnaóut, tatuppeyeuwehettich noh wusken.
18.33 Kah ketass8t m8cheke wuttamantam, & kuhkuhqueu en chamberut waabe squontamut, kah mau ne aont, kah n8wau, woi nunnaumon Absolom: nunnaumon, nunnaumon Absolom: napehnont nupp8wonós woi Absolom, nunnaumon, nunnaumon:
19.1 KAh unonch Joab, kusseh ketass8t mau kah maumuttam wutch Absolomoh.
19.2 Kah sohkohsuonk ne késukok, quinnuppem[o] en máuunneat en wame missinninnuut, newutche missinninnuog n8tamwog ne kesukok, uttoh an ketass8t neuantog wutch wunnaumonuh.
19.3 Kah missinninnuóg ne kesukok keme petutteaog otanat, onatuh missinninnuog akodchehettit wásemohettit wutch ayeuwuttinneat.
19.4 Qut ketass8t unkhum wuskesuk kah ketáss8t mishont8wae mau, woi nunnaumon Absolom, woi Absolom nunnaumon nunnaumon.
19.5 Kah Jo[à]b petutteau wekit, en ketass8tut, káh n8wau, kutakodchehteo yeu kesukok wame wuskesuk88ash kittinneumog, neg yeu kesuko tomuhteunkig kuppomantamoonk, kah uppomantam8ongan8 kenaumonóg, kah kuttaunog, kah upp[ô]mantam8ongan8 kummittamwussog, káh uppomantam8ongan8 k8skappeumog.
19.6 Newutche k8womon kummatwomog, kah kussekeneau keetompaog: newutche k8wahteauwahuwam yeu kesukok, matta toh kittin tuppanumoh asuh sontimóog, asuh kittinneumog, newutche yeu kesukok n8wahteoh, Absolom pomontog kah nenawun wame nuppog yeu kesukok, kuttapeneaumun.
19.7 Newutche yeuyeu, sohhash, kah wun[n]egen n8s kittinneumog: newutche nutchekeyauám nashpe Lord matta sohham8an, matta pasu k8wetomuk8h yeu nohkog, kah ne wóh kummatchhukqun onk ne wame machuk ashpnnan, wutch k8skenuunneat, onk ne pajeh.
19.8 Neit ketass8t neepóh, kah appu squontamut: kah wuttinnouh wame missinninnuog n8waog, kusseh ketass8t peyaog anaquabit ketass8t, newutche Israel spuhh8waog nish$noh en wekit.
19.9 Kah wame missinninnuog penuanittuog, pannuppe wame chippan8wongash, n8waog, ketass8t kuttomhukqun wutch wunnutchegan8óut kummatwomunnonog, kah kuppohquohwhunukqun wutch wunnutchegan8out Philistiansog, kah yeuyeu wussemo wutch ohkit, wutche Absolom.
19.10 Kah Absolom noh sasequnogkup nupp8i ut ayeuwuttinneat: eyeu tohwutch matta unn8waog pasu[kk]utt8wonk quehchuwunnonat ketass8t.
19.11 Kah ketass8t ann8team8 en Zadokut kah en Abiatharut, sephausuenuog, n8wáu, ken8nok Judae Eldersog n8wagk, tohwutch maumachish8weog quehchuunonat ketass8t en wekit? (ukkutt8wongash wame Israel paom8uk ketass8tut, en wekit.) 
19.12 Kenaau neematog, kenaau n8skonash kah n8weyaus, neit tohwutch maumachishyeueog kukquehchuwunnonaout ketass8t.
19.13 Kah unnok Amasa, sunnummatta ken n8skon kah n8weyaus? God ne unnehitch kah m8cheke, matta ken mugquompaean ut ayeuhteaut anaquabe nagwutteaeu nompenonat Joab.
19.14 Kah nauwanum wuttahh8woash wame Judaé wosketompuh, onatuh pasuk wosketomp, newaj ann8teamohettit ketass8tamwut, qushkish ken, kah wame kittinneumog.
19.15 Neit ketass8t qushkeu, kah peyau Jordan, kah Judah peyau Gilgal, wunnogskauonat kétass8toh, ukqushkodteawunonat ketass8t Jordan.
19.16 Kah Shimei wunnaumonuh Gera up-Benjamit noh apeup Bahurim, kenuppe w8msu weeche Judae wosketompaog, nogkushauonat ketass8t David.
19.17 Kah nequt muttannonganog kussuog, Benjamine wosketompaog 8weechauuh, kah Ziba wuttinneumun ut wekit Saul, kah nabo napanna tahsuoh wunnaumonuh, kah nesnehchagkodtoh wuttinneumoh weeche, kah qushkodteaog Jordan negonuhquoshad ketass8t.
19.18 Kah qushkodteahtoog qushkogkohtea8nog qushkogkodtóog ketass8t ummaumachiash, kah wutussenat toh kodusseit, kah Shimei wunnaumonuh Gera penushau ut anaquabit ketass8t quoshkodteadt Jordan.
19.19 Kah unnau ketass8toh, nussontimom áhque ogquontamiitch matcheseonk, asuh ahque mehquontash, ne an kittiñeum panne usseit, ne kesukok nussontimom ketass8t sohhog wutch Jerusalem, ketass8t woh wunnemunnumun ut wuttahhut.
19.20 Newutche kittinneum n8wahteoh nummatche ussem: newutche kusseh nunnegonne w8mus, wutch wame wekit Joseph, nunnogskouonat nussontimom ketass8t.
19.21 Qut Abishai wunnaumonuh Zerviah namp8ham kah n8wau, sunnummatta woh Shimei nushau wutche yeu, newutche mattanumau Jehovah sasequnoncheh?
19.22 Kah David n8wau toh kittin tuppanummunumw8, kenaáu wunnaumonuh Zerviah, kenaau yeu kesukok kutayeuuhkausinnaout? sun woh howan nushon yeu kesúkok ut Israel? newutche sunnummatta n8wahteou, yeu kesukok nukketass8tam8 ut Israel.
19.23 Newajeh ketass8t unnont Shimei, matta woh kenupp8, kah ketass8t chadchekeimuh.
19.24 Kah Mephibosheth wunnaumonuh Saul w8msu wunnogskauonat ketass8toh, kah matta wunnehteoou wusseetash, asuh wunnehteoou 8weshitt8unash, asuh matta kutchissittoou wuthogk8unash, wutch na kekesukok ketass8t amaiit, nô pajeh ne kesukok, wunohteae ukqushkenat.
19.25 Kah n$nih, paont Jerusalem wunnogskauonat ketas[s]8toh, ketas[s]8t wuttinuh, tohwutch matta weechaeop Mephibosheth?
19.26 Kah namp8hâm kah n8wau nus[s]ontimom woi ketas[s]8t, nuttinneum n8nombeuhkonuk, newutche kittinneum n8wop, nutahpappuunneh nutas[s]um, onk woh naiyeumuk, kah nuttom ketas[s]8tamwut, newutche kittinneum qunnukquesu.
19.27 Káh ushpunamau kittinneumoh en nus[s]ontimomut ketas[s]8tamwut: qut nussontimom ketas[s]8t onatuh wut-Angelumoh God: newutche ussish uttoh an wunnegik ut kuskesukqut.
19.28 Newutche wame ut n8sh wekit nupp8woskeetompo8og ut anaquabit nus[s]ontimom ketas[s]8t, qut onch kuppon kittinneum kenugke nag meetsitcheg ut nehenwonche kuttableumut, newutche teag nus[s]ampweeiyeum mishont8anumauonat wonk ketas[s]8t?
19.29 Kah ketas[s]8t wuttinuh, tohwutch wonk ann8waan kittinniyeuongash? nussip, ken kah Ziba chachaubenum8k ohke.
19.30 Kah Mephibosheth unnau ketas[s]8toh, nux wame nemunitch, newutche nus[s]ontimom ketas[s]8t wunohteae wonk peyau ut nehenwonche wekit.
19.31 Kah Barzillai uk-Giliadit, w8msu wutch Rogelim, & weeche qushkodteaomau Jordan ketas[s]8toh, ukqushkogkononat Jordan.
19.32 Onk Barzillai ahche kutchisu8, shwosuk tahshinchage kodtumwohkom, kah quoshauwehtam mameechumuk ketas[s]8t, [á]pit Mahanaim: newutche mo ahche missugken. 
19.33 Kah ketass8t unnau Barzillaioh, weeche qushkodteomeh, kah kussohkom8nsh weeche nen ut Jerusalem.
19.34 Kah Barzillai unnau ketass8t, toh nusohku ash woh pomantam, n8weeche kuhkuhk8monat weeche ketass8t en Jerusalem?
19.35 Nen yeu kesukok shwosuk nutteashinnehchage kodtumwohkom, sun woh n8wahteoh nashaue wanegik kah machuk? sun woh kittinneum wahteam uttoh meech, kah toh wadtattam? sun wonk woh nunn8tam 8wadtauatonkqussuonganu8 ket8hamwaénue wosketompaog asuh mittamwossissog? tohwutch newaj woh kittinneum ash 8weass8unit nussontimom ketass8t.
19.36 Kittinneum pas8che en weechaau ketass8toh en ogkomut Jordan, kah tohwutch woh ketass8t onkquatiit neaunak onkquatunk?
19.37 K8wehquetumoush kittinneum qushkitch, onk woh nunnup ut nehenwonche nutotanat, kah kishke 8weenohkit n8sh, kah nokas: qut kusseh kittinneum Chimham, noh weeche qushkodteomonch nussontimomoh ketass8toh, kah unneh uttoh an tapeneaman.
19.38 Kah ketass8t namp8ham, Chimham pish n8weeche qushkodteomuk, kah nuttineh ne woh án tapeneaman, kah uttoh an woh pepenamauéan, kutusseaunshinun,
19.39 Kah wame missinninnuog qushkodteaog Jordan, kah ketass8t qushkodteadt, ketass8t chipwutt8napwau Barzillaioh, kah 8nanumuh, kah qushkeu en nehenwonche wutayeuonganit.
19.40 Neit ketass8t kutchittóushau en Gilgal, kah Chimham 8weechauuh; kah wame missiñinnuog Judah weechauaog ketass8toh, kah wonk pohshe Israele missinninnuog.
19.41 Kah kusseh, wame Israelle wosketompaog peyaonáog ketass8toh, kah unnáog ketass8toh, tohwutch neemattinnónog Judae wosketompaog, komm8thettit kuhhog, kah pas8teaog ketass8toh, kah wek, kah wame David wuttinneumoh weetomuk qushkogkonat Jordan?
19.42 Kah wame Judae wosketompaog namp8hamauáog nag wutch Israel, newutche ketass8t nuttinonkumóun: newutche tohwutch musquantamóg yeu wutch? sun teag nummeechumun ne ketass8t ummeechumum? asuh sun kittinnumunkqun mag8ongash?
19.43 Kah Israelle wosketompaog namp8hamauwaog Judae wosketompuh, kah n8waog, nenawun piogquodtash nutchippiyeumunónash ut ketass8tamut, kah nenawun numm8chekeyeuumun ut Davidut onk kenaau: newutche tohwaj sekeneaiyeóg, onk woh nukkutt8wonganun negonne n8tunkquodtut, nukquéhchuwunónanónut nukkehtass8tamómun? kah ukkuttowongan8oash Judae wosketompaog, anue nushquetúmoash, onk ukkutt8wongash wosketompáog Israel.
20.1 KAh nnih, ná mo Beliale wosketomp, noh ussowesu Sheba wunnaumonuh Bichri, up$Benjamit, kah puhpequohtou monopuhpeg, kah n8wau, wanne n8chippiyeum8mun ut Davidut, asuh matta nutahtaomun ahtóonk ut wunnaumonuh Jesse, nish$noh pasuk wekit onch, woi Israel.
20.2 Néit nish$noh Israelle wosketomp, kuhkuhqueu, wutch ásuhkauonat David, kah asuhkauaog Shebaoh wunnaumonuh Bichri: qut Judae wosketompaog mosogquehtáuaog ketass8toh, wutch Jordan wehque Jerusalem.
20.3 Kah David peyau wekit ut Jerusalem, kah ketass8t nemunau piogqussuoh mittumwossissoh 8skappeumoh, neh nakonumpoh wunnanawehteauinneaoont wetu, kah ukkupshagkinuh, kah wutassamuh, qut matta uppetutteaonuh, kah ne wuttin kuppishagkinausinneau nô pajeh wunnuppinnaout, sekousquae pomantamwog.
20.4 Neit ketass8t unnáu Amasahoh, miyanumah Judae wosketompaog en shikqunnogkodtut, kah ken yeu apsh.
20.5 Neit Amasa monchu miyanumonat Judae wosketompuh: qut sepohteau, onk nean kuhk8womukup.
20.6 Neit David unnau Abishioh, yeuyeu Sheba wunnaumonuh Bichri, pish kumm8cheke wosketunkqun onk Absolom, nemun ken kussontimom wuttinneumoh, kah n8swehtah, ishkont sohkog pummeneutausue keitotanash, woh kutomwotonkqun.
20.7 Kah na 8ch asuhkonkqun Joab wuttinneumoh, kah Cherethitsog kah Pelethitsog, kah wame menuhkesuenuh, kah nag sohhamwog wutch Jerusalem, n8s[u]ttahwhonat Sheba wunnaumonuh Bichri.
20.8 Paahettit mishe qussukquanit ut Gibeon Amasa wunnegonuhkauoh, kah Joab wuthogk8 ne agquit, puttukquobpinon, kah nahohteau puttukquobpis, káh togkodtég kishpissu wusseganit, ut pechequogwonk, kah sohhog, kodsheau
20.9 Kah Joab unnau Amasahoh, sun k8ni neemat? kah Joáb nemunum Amasa 8weeshitt8nash nashpe wuttinohkou, wutchipwutt8napwonat.
20.10 Qut Amasa matta wunnanawontam8un togkodteg ne J[ò]ab wunnutcheganit, kah ne wuttit togkomon ut napanna tahshe uppeteagunit, kah s8ksheau wunnogkus en oh[k]ekontu, kah m[à]tta wonk wuttogkomau, kah nupp8: neit Joab kah Abishai wematoh n8swuttahwhaog Sheba wunnaumonuh Bichri.
20.11 Kah pasuk8h Joab wuttinneumoh ukkechekompauwehtunkquoh, kah n8wau, noh tapeneauont Joaboh, kah nóh weech8mont Davidoh, asuhkauonch Joaboh.
20.12 Kah Amasa ôyomwe wusqueheont ut nôeu mayut: kah wosketomp nauont wame wosketompaog chequnikkompôog, ontashau Amasaoh wutch mayut en ohteakonit, kah upputt[o]guhwhoh monak, nauont nish$noh pasuk noh noh paumushadt chepikkompau.
20.13 Ontashont wutch mayut, wame missinninnuog asuhkauaog Joáboh n8swehtahwhonat Sheba wunnaumonuh Bichri.
20.14 Kah pannupshau wame Israelle chippan8wonganehtu en Abel, kah en Beth-Machah, kah wame Beritsóg, kah nag miyaeog, kah n[a]g wonk wutasukauouh.
20.15 Kah nag peyaog kah 8weenuhkauouh ut Abel ut Beth-Maacha, kah kuttahhamwog áyeuuhkonittue keitotan, kah 8weinahthamuneau: kah missinninnuog weetomoncheg Joaboh tuttogkodtamwog pummeneutunk, ukkepuhkonaóont.
20.16 Neit waantamwe mittamwossis mishont8wau keitotanat, n8tiek n8tiek, unnok, k8wehquetumonumw8 Joah, pas8tshaush, woh kukkeket8koush.
20.17 Kah pas8sukauont, mittamwossis n8wau, ken Joab? kah namp8ham, nen, neit wuttinuh, n8tash ukkutt8wongash mittamwossisse kittinneum, kah namp8ham ken8t[ò]ush.
20.18 N[t]it ket8kau, n8wau n8ad unn8wonah, n8waog nag pish wunnamuhkut nat8tamauwaog ken8nittuonk ut Abel$ut, kah ne wuttit maht8woneau.
20.19 Nen pasuk nag wuno[h]teacheg, kah pabuhtanumukqussitcheg ut Israel, kukkodpaquátoh keitotan, kah wutokasin ut Israel, towutch misseashquean wutohtoonk Jehovah?
20.20 Kah Joab namp8ham kah n8wau, na8sukiitch na8sukiitch nummisashquosuonat, asuh nuppagwohkonat.
20.21 Matta ne nano, qut wosketomp wutch wadchuut Ephraim (Sheba wunnaumonuh Bichri ussowesu) ayeuuhkonittue tashin[u]mauau wunnutcheg ketass8toh, ayeuuhkonittue Davidoh, webe noh mag8k, kah woh nummonchem wutch otanat, kah mittumwossis unnau Joáboh kusseh, uppuhkuk pish kukquoshquetohkonteam, wutch pummeneutunkanit.
20.22 Neit mittamwossis aauoneau wame waantamwe, missinninnuh, kah tummussumwog uppuhkuk Sheba, wunnaumonuh Bichri, kah wussohwhuhkauoneau Joaboh, kah puhpequohto monopuhpeg, kah nag wutch moncheog keitotanat nish$noh pasuk en wekit, kah Joab qushku en Jerusalem en ketass8tamwut.
20.23 Kah Joab nan[à]wunnau wame Israelle ayeuteuh, kah Benajah wunnaumonuh Jehojada nanawunau Cherethitsoh kah Pelethitsoh.
20.24 Kah Adoram nanawunnum ompwunnittuonk, kah Jehosaphat wunnaumonuh Ahilud mehquontamwaenu8.
20.25 Kah Sheva wussukwhosuaenu8, kah Zadok kah Abiáthar sephausuenu8og.
20.26 Kah Ira wonk wutjairite, noh mo kehche nanawunnaenin, ut Davidut.
21.1 NEit na mo mashagquodt pomontog David nishwe kodtumwae, kogkodtumwae, kah David nat8tomauau Lord, kah Lord namp8ham, ne Saul wutche, kah 8sqehonganikkomuk, newutche nushau Gibeonitsoh.
21.2 Kah ketass8t wehkomau Gibeonitsoh kah wuttinuh nahoh (kah Gibeonitsog matta wutchieog Israelut, qut sequttahwhae Amoritsog, kah wunnaumonuh Israel nah wutchadchekeimouh) kah Saul ukkodtinneanuh, ut wuszealumut wutche wunnaumonuh Israél kah Judah.
21.3 Newajeh David unnont Gibionitsoh, toh woh kutusseaunshinnumw8, kah teágua wóh nashpe wunnohteaonk ayimuk, onk woh k8nanittamumw8 wutohtoonk Jehovah.
21.4 Kah Gibionitsog wuttinouh, matta nutahtauomun silver asuh Gold wutch wekit Saul, asuh mattá pish howan kenushom8 ut Israellut, wutche nenawun, kah n8wau uttoh an8waog ne woh kutusseaunshinunneau.
21.5 Kah nag namp8hamauaog ketass8toh, wosketomp noh mahchukkussukqueog, kah kodnushhikqueog, woh nuppaguanitteananonut wutch appinneat 8weeniyeumut Israel.
21.6 Nesausuk tahsuoh wunnaumonuh eninnummonteadtuh, kah pish n8waushanounonog en Jehovah$ut, ut Gibea wutotanat Saul, neh Jehovah pepenogkup, kah ketass8t n8wau nutussen.
21.7 Qut ketass8t kushpâau Mephibosheth wunnaumonuh Jonathan, wuñaúmonuh Saul, newutche wutchadchekeyeuwaonk Jehováh ne nag nashauwe, nashauwe ut David kah Jonathan wunnaumonuh Saul.
21.8 Qut ketass8t nemunau nes8oh wuñaumonuh Rizpahoh, wuttaunoh Ajah, neh neechauumpoh Sauloh, Armon kah Mephibosheth, kah napanna tahs8oh wunnaumonuh Michal, wuttaunoh Saul, neh paudtauompuh Adrieloh wuñaumonuh Barzillai um-Meholathite.
21.9 Kah nah upponuh wunnutchegan8óut Gibeonitsog, kah nah 8waâshanóuh wadchuut, ut anaquabit Jehovah, kah wame nag nesausuk tahshe, moeu penusháog, kah nag nushoog, kepenumwahettinneaeu negonnae barlyhash kepenumuk.
21.10 Rizpah wutta[u]noh Ajah, nemunum man8tae monak, kah wussepaganumauoh ut qussukquanit, waj kutchissik kepenumóonk, nô pajeh nippe padtippashinit wutch kesukqut, kah matta unnanumau8og psuksesoh uppogs8monaóonk kesukodaeu, asuh touohkomukque puppinashimwoh nukonáe.
21.11 Kah unnon David, tôh asit Rizpa wuttaunoh Ajah, 8skappeumoh Saule.
21.12 Kah David monchu kah neemunum wuskonash Saul kah wuskonash Jonathan wunnaumonuh, wutch wosketompaog Jabesh$Gilead, neg komm8thetticheh wutch Bethshane tou8máogquetu naut Philistiansog wôashanáhettit, Philistiansog nasháhettit Sauloh ut Gilboa.
21.13 Kah na wutch kuhkuhk8wuttanun wuskonash Saul, kah wuskonash Jonathan wunnaumonuh, kah mukkinnumwog wuskon8ôash neg kechequabinitcheg.
21.14 Kah wuskonash Saul kah Jonathanoh wunnaumonuh, upposekinnumunáóash wutohkit Benjamin ut Zelah, 8wenohkit 8shoh Kish: kah usseog wame ne ketass8t ánunn8teamit, kah ne mahche n$nag, God kitteamontanitteau wutch ohkeit.
21.15 Nano wonk Philistiansog ayeukonáog Israeloh, kah David w8msu, kah wuttinneumoh weechog, kah ayeukonáog Philistiansoh, kah David sauunum.
21.16 Kah Ishbibenob, noh pasuk8h wunnaumonuh mishashketomp (neantuhkequog ukqunuhtug, nishwudt pasuk8e brasse sheklesash) patukquobissit wuske togkodteg, unnantam nunnush David.
21.17 Qut Abishai wunnaumonuh Zeruiah wutanumauoh, kah togkomau Philistian, kah wunnushoh. Neit David 8wosketompomoh wutchadchekeimôuh, n8waog, matta wonk pish kussohwhe weechayeumun en ayeuwuttinneat, matta kutonttahham8unat 8wequayeum Israel.
21.18 Kah nnih, mahche yeu nnag, na mo wonk ayeuwuttuonk Philistiansog ut Gob, neit Sibbechai wut-Hushathit, nushau Saphoh, noh wunnaumonuh mishashketomp.
21.19 Kah na wonk ayeuwuttuonk ut Gob Philistiansog, na Elhanan wunnaumonuh Jaare$Oregim up-Bethlemit, nushau wematuh Goliath uk-Gittit, ukqunnuhtugque anwohou onatuh monakinehttaen up-beamut.
21.20 Kah na wonk ayeuwuttuonk ut Gath, na mo mishoshketomp, naneese wunnutchegash nequtta tahshe pahchanitchau, kah nishnoh wusseet, nequtta tahshe pohchasitteau, neesnehchag nabo yau moeu, kah noh wonk mo neetu ut mishoshketompaut.
21.21 Kah kehkomont Israel, Jonathan wunnaumonuh Shimea, wematoh David wunnushoh.
21.22 Yeug yauog neetuog en mishoshketompaut, ut Gath, kah penushaog nashpe wunnutcheg David, kah nashpe wunnutcheg wuttinneumoh.
22.1 KAh David ken8nau Jehovahut yeush ket8hamáe kutt8wongash, ne kesukok Lord tomheont wutch wunnutchegan8óut wame ummatwomuh, kah wutch wunnutcheganit Saul.
22.2 Kah n8wau, Jehovah nukqussukquanum, kah n8wonkonous, kah nuppohquohwussuaen.
22.3 UmManitt8moh nukqussukquanum, noh nuppabahtanum, noh nutogqunneg, kah n8wadchanitteae askon: nukqunnunkqui pummeneutunk, kah nuttusph8waonk, n8wadchanuwaéneum, kutomheh wutch chekéenú8onganit.
22.4 N8wehkum Jehovah, noh tapenuk 8weenodtinneat: neit pish nuttinne wadchanitteam wutch nummatwomut.
22.5 Nupp8e tuhk8og weenuhkiéhettit, wuttommogkon8m8ash mattannitt8wompáog n8wabesuhukquog
22.6 Chepiohkomukque unkquanum8ongash n8wéenuhkongquog, nupp8e apéhonog n8taméhik.
22.7 Wadtamehpunáon n8wehkomomp Jehovah, kah nummauunnitteauomp num-Manitt8m, kah n8tamup n8wadtauatonkqussuónk wutch wut-Templeumut, kah nummauonk pehchem8 wuhtauogkut.
22.8 Neit ohke quequan, kah nunnuksheau, quenohtag kesuk ontohteau, kah nunnuksheau, newutche musquantam.
22.9 Ushpemo pukkut wutch wutchanit, kah n8teau wutch wutt8nut mahchukkiss8wóm8, mohkossaash ne nashpe nashqunneau.
22.10 Wonkinnum wonk kesukquash, kah n8keu, kah pohkenai ohteau agwe wusseetut.
22.11 Nayeumuk Cherub, kah pt8eu, nâau ut wunnuppawhunit waban.
22.12 Kah pohkenum wekitteahto wéenu nagum, pohkinnippagwash, kuhpogkodtohqus ut pohkokqut.
22.13 Nashpe wohsumóonk ut anaquabit n8tae mohkossaash nashqunnaash.
22.14 Jehovah padahquohhunehteau wutch kesukqut; kah ánue quanunkquapit kutt8m8 8wadtauatonkqu[ss]uonk.
22.15 Kah moncheatau ann8s[a]sh, kah wusseáhwhoh, ukkutshaumun, kah wussohkauoh.
22.16 Kah p[a]ssehteanash ut ketahhanit nogquodtash, ukquenohtag muttaok pohquaémoash Jehovah áushkomuadt, wutchanash p8tantamunit.
22.17 Ann8team8 wutch aabu, nunnemunuk: nukkodtinuk wutch m8cheke nippekontu.
22.18 Nuttomhuk wutch menuhke nummatwom[u]t, kah wutch nag sekeneáitcheg: newutche nag nutanuwunuhkeseumukquog.
22.19 Nag n8taméhikquog, ut n8tamehpunnaongane kesukodtumut, qut Jehovah nutompatissum8.
22.20 Wonk nussohh8wunuk en mishshegske ayeuonganit, nutomhuk newutche nutapeneunk.
22.21 Jehovah nuttinonkquatunk neaunak nussampweusseonk, neane pohkag nunnutchegash ne nuttinonkquadtunkqun.
22.22 Newutche nanawehteoh ummayash Jehovah, kah matta nummatcheseae nukonoh num$Manitt8m.
22.23 Newutche wame 8sittum8ongash anaquabeh: kah ukkuhk8waongash matta nutamaéhtam8h.
22.24 Wonk mo nussampwes ut anaquabit: kah nunnanauweh nuhhog wutch nummatcheseonganit.
22.25 Newaj Jehovah onkquatiit, neaunak nussampweusseonk, neaunak nuppahkesuonk ut anaquabit.
22.26 Monanitteahettit, kenahtitteam kuhhog monanekonat, & sampwesehettit, kenahtitteam kuhhog sampwesinneat.
22.27 Pahke[s]hettit pish kenahtitteam kuhhog kuppahkesinneat: kah chenauau[s]hettit kenahtitteam kuhhog matta tapeneam8unneadt.
22.28 Kah unkquanumwe missinninnúog k8wadchan, qut kuskesukquash kuhkinneauau pehtuánum8oh, woh ken8kinónat.
22.29 Newutche ken Jehovah n8wequananteg, kah Jehovah pish wehquasum [nu]ppohkenaiyeum.
22.30 Newutche nashpe ken, nuppannupisham chipan8wog, nashpe num-Manitt8m, nukqueshadtam pummeneutunk.
22.31 Qut God ummay pànnupeyeu8 wuttinn8waonk Jehovah qutchehteausu, neh wutogqunnegan8uh, wame neg pabahtanumoncheg.
22.32 Newutche howan God, qut webe Jehovah, kah howan qussuk, qut webe num-Manitt8m.
22.33 God nummenuhkesuonk, nummissugkenuonk, kah noh nummay pannuppehteo.
22.34 Nusseetash ogquehteau ahtuk wusseetut, kah nupponuk ut nukqunuhque apeuonganit.
22.35 Kuhk8tomwontam nunnutchegash ayeuwuttinneat: newaj steele ahtomp pokshont nashpe nuhputte[n]ash.
22.36 Ken wonk kittinnumah k8wadchanuwáe ogqunn[e]g: kah kummanunnissuonk nummishhik.
22.37 Kummishe kushkehteoh nutontanehtuongash ut agwe nen, newajeh nusseetash matta t8nequshinin8g.
22.38 Nunn8swuttah nummatwomog, kah nuppaguanoog, kah matta nukqushk8h, nô pajeh nummohtupánonaóont.
22.39 Kah nummohtupanoog, kah n8chumwehtahwhoog, newaj matta omohkehetteg, nux penushaog ut agwe nusseetut.
22.40 Newutche kupputtukquobusseh nashpe menuhkesuonk en ayeuwuttinneat, neg ayeuúhkonittue waabetunkqueaneg kussohkauóog ut agwe nen.
22.41 Kah wonk kittinnumah wussittuppukan8oash nummatwomog, onk woh nuppaguanoog, neg sekeneunkqueaneg.
22.42 Nag natauwompuog, qut matta howan pohquohwussuaenúeu: en Jehovahut, qut matta wunnamp8hamauoh.
22.43 Neit nuttinne sukquehtahwhoog onatuh en sukquiyeue puppissiyeuut ohkeit, nuttogskauópanneg onatuh pukqueeut mayut, kah nusseahwhóog.
22.44 Kah wonk kuppohquohwhunneh wutch uppenuanittuongan8óut nummissinninumog, k8wadchaneh nen 8pukkuhk8inneat pen8wohteaog, missinninnúog neg matta waheogig nag pish n8tinninneumuhkongquog.
22.45 Pen8wohteaog pish n8swehtunkquog, quenau n8tamwehettit, nag pish noswehtunkquog.
22.46 Penuwohteaog pish mohtuppaéog: kah nag pish wabesuog wutch wutassampamukquodt8m8w[o]ut.
22.47 Jehovah pomantam, kah wunanatamunach nukqussukquanum, kah ummanitt8m n8wadchanittue qussuk mishehteauunaj.
22.48 Noh God ann8tauanshikqueh, kah noh n8kinont missinninnuh ut agwe nen.
22.49 Kah noh pas8queh wutch nummatwomut, ken wonk kukqunnunkque tahshineh, neg waabehtunkqueaneg, kuttomheh wutch chekéenúut.
22.50 Newajeh tabuttantamauun woi Jehovah, kenugke penuwohteaut, kah nukkutt8hamom tabuttantam8ongash en k8wesuonganit.
22.51 Noh wadchanuwae qunuhque wonkonous wutch ukketass8tamom: kah monanumau sasequnoncheh Davidoh, 8skannemunneuh micheme.
23.1 KAh yeush maumachish ukkutt8wongash David: David wunnaumonuh Jesse n8wau, & wosketomp noh quanunkque tahshinit, kah sasequnit ummanitt8moh Jakob, kah weekittunkqusse Israelle ket8hamwaenin, n8wau.
23.2 Wunnashauanit8moh Jehovah kutt8 nashpe nen, kah wuttinn8waonk ut neenanut.
23.3 Ummanitt8moh Israel n8wau, ukqussukquanum Israel nukken8nuk, noh nanawunont wósketompuh, sampwesitch, nanawunnuáj ut qushaonganit God.
23.4 Kah ogqueneunkqussitch mohtompane wequaiyeuut, paspishoncheh, matta mattoksinn8e mohtompog: wuskeasqut wutch ohkeit, nashpe pahkontaut mahchesokanonk.
23.5 Tóhkónogque neg matta netatuppein8ut, nashpe God, qut onch nutaimoadtimun machemohtag wunn8waonk, wanehtea8m8uk nish$noh teag, kah papaneyeu8, newutche yeu wame n8wadchanitteaonk, kah wame nukkodtantamóonk, tôhkonogquê matta wunneketeaouun.
23.6 Qut wunnaumonh Belial, wame nag pish ogqueneunkqussuog asinnekoussit amaunit, newutche matta woh mo mussinoog nashpé menutchegash.
23.7 Qut wosketomp noh neh masunont woh onkou missehchuog, kah ukqunuhtugque anwohou, kah nag pish papaquanne chikausuog ne ut ayeuonganit.
23.8 Yeush 8wesuongan8ash menuhkesuenuog neit David wadchanoncheh, noh wut-Tachmonite, noh apit kehche apuonganit kenugke mugquompoh (noh Adino wut-Eznite) noh ayeuuhkonittue tahshinnumauau uhqunuhtug shwosuk tahshe pasuk88oh, neh nashoncheh pasukqut.
23.9 Kah asuhkunk Eleazer wunnaumonuh Dódo wutAhohit, pasuk neg nashuutcheg menuhkesuénuog weeche David, mishananumáhettit Philistiansoh, nag naut mukkinecheg ayeuwuttinneat, kah Israel wosketompaog moncheog
23.10 Noh neepau, kah togkomau Philistiansoh nô pajeh wunnutcheg sauunum8m8ut, kah wunnutcheg mòsogquem8 wuttogkodtéganit: kah Jehovah ussu mishe sohkohsuonk ne kesukok, kah missinninnuog 8weeche qushk8mouh, webe en sequehtamham8onganit.
23.11 Kah as8kunk Shammahoh wunnaumonuh Ager wutHararit, kah Philistiansog miyaéog en chippánunat, ne lentilse kodchuhkohke: kah missinninnuog wussem8og wutch Philistiansut.
23.12 Qut noh neepau nôeu ohkeit, kah ukkinhamun, kah nushau philistiansoh, kah Jehovah ussu mishe sohkohsuonk.
23.13 Kah nishuog neg shwinchagkodtog masugkenukeg, nag womussuog, kah peyaoonaog Davidoh keponumwahettinneaeu, ut Adullame hassunnekit, kah chippan8e Philistiansog tuppuksinwog ut Rephaime 8nóuhkoiyeuut.
23.14 Kah David neit appu ut menuhkonogqut, kah wadchanuáé Philistiansog neit appuog Bethlehem.
23.15 Kah David mishe kohkutt8n, kah n8wau, napehnont pasuk wuttattamwéhit Bethlehame wuttahhamongane nippe, ne kishke squontamut.
23.16 Kah nishuog menuhkesuenúog chekée pannupwushaog Philistianseh ayeuteuh, kah w[u]tuhpaog wutch Bethleme wutahamonganit, ne kishke squontamut kah wunnemunnumuneau, kah uppaudtauóneau Davidoh: qut matta 8tattam8un, qut wussókanumauóun Jehovahnoh.
23.17 Kah n8wau, nâ8sukiitch yeu nutussenat, woi Jehovah, sun yeu mo 8sqheongan8 wosketompaog, neg nunnukquodtut áoncheg, ut uppomantam8ongan8[ó]ut, newaj matta wuttattam8g, yeush wutussenaoash yeug nishuog menukesuenuog.
23.18 Kah Abishai w[e]matoh Joab wunnaumonuh Zerviah noh missugken kenugke neh nashuunutcheh, kah ayeuuhkonittue tahshinnumauau nishwe pasuk88oh, kah wunnushoh, kah 8wesuonganu ut kenugke nashuunutcheh.
23.19 Sunnummatta ánue quhtianumukqussu kenugke neh nashuunutcheh? newaj ummugquompait: qut matta anúkauóou negonne nashúunutcheh.
23.20 Kah Benajah wunnaumonuh Jehoiada, wunnaumonuh menuhkesuen wutch Kobzeel, noh m8cheke mishanakausit, nushau neesuoh wosketompoh ogqueneunkqussuoh qunnon8ut, wutch Moab, kah wonk womsu kah nushau qunnon8oh ut noeu pahsohtheganit, k8nái.
23.21 Kah nushau wut-Egyptiane mishashketompoh, & Egyptian qunuhtug ohteau wunnutcheganit, kah 8w8mussúmoh nashpe anwóhou, kah kodtinnum qunuhtug wutch wunnutcheganit Egyptian, kah wunnushuh nashpe nehenwonche ukqunuhtug.
23.22 Yeush wutussenash Benajah wunnaumonuh Jehoiada, kah ahtou wesuonk ut kenugke nashuunutcheh matikkenutcheh.
23.23 Noh mo m8cheke quttianumukquss[u] onk neg mashwinéhchagkussitcheg, qut matta ánúkauau negonne nashuunutcheh, k[á]h David wunnanawunnumwáheuh 8wadchanuaéneumoh.
23.24 Kah Asahel wematoh Joab, noh pasuk neg nashwunnéhchegkussitcheg, Elshanan wunnaumonuh Dodo wutch Bethlehem.
23.25 Shammah wut-Harodit. Elika wutHarodit.
23.26 Helez up-Paltit, Ira wunnaumonuh Ikk[a]sh wut-Tekoit.
23.27 Abiezer wut-Anethothit, Mebunnai wut-Hushathit.
23.28 Zalmon wut-Ahohit, Maharai wun-Netophathit.
23.29 Heleb wunnaumonuh Baanah wunNetophathit, Ittai wunnaumonuh Ribai, wutch Gibeaoh, wutch wunnaumonuh Benjamin.
23.30 Benajah upP[e]rathonit, Hiddai wutch Gaashe sepuesut.
23.31 Abi-albon wut-Arbathit, Azmaveth up-Barhumit.
23.32 Eli[sh]ahba wut-Shaalbonit, wutch wunnaumonuh Jashen, Jonathan.
23.33 Shammah wutHararit, Ahiam wunnaumonuh Sharar, wut-Hararite.
23.34 Eliphel[i]t wunnaumonuh Ahasbai, wunnaumonuh umMaachathit, Eliam wunnaumonuh Ahithophel ukGilonit,
23.35 Hezrai ukCarmelit, Paarai wutArkit.
23.36 Igal wunnaumonuh Nathan wutch Zobah, Bani ukGadit.
23.37 Zelek wutAmmonit, Nahaarai upBeerothit, kônunuk ukkenawameongash Joab wunnaumonuh Zerviah.
23.38 Ira wutIthrit, Gareb wutIthrit.
23.39 Uriah wut-Hittit: nishwinchagkodtog kah nesausuk tahsuog wame.
24.1 KAh wonk ummusquantam8onk Jehovah ayeuuhkonittue nashqunau ut Israelut, kah mattanit qutcheheau Davidoh ayeuuhkonittue nagoh, n8wonat, monchek ogkem8k Israel kah Judah.
24.2 Newutche ketass8t unnau Joaboh, ayeuteae mugquomp neh wetomukqutcheh yeuyeu pannupwushagk wame wutchippan8ongan8oash Israel, wutch Dan wehque Beersheba, kah ogkem8k missinninnuog, onk woh n8waeh ne adtahsehettit missinninnúog.
24.3 Kah Joab unnau ketass8toh, yeuyeu Jehovah kum-Manitt8m k8chheonch missinninnúh (uttoh adt tahséhettit) nequt pasuk8e tahshe nompe onk woh wuskesukquash nussontimom ketass8t wunnauuh: qut tohwutch nussontimom ketass8t yeu tapeneog?
24.4 Qut ketass8t wuttinn8wáonk sohkauau Joaboh, kah ayeuteáe mugquompuh: kah Joab kah ayeuteáe mugquompaog, sohhamwog wutch anaquabit ketass8t ogkemonat Israelle missinninnuog.
24.5 Kah qushkodteaog Jordan, kah tuppuksinwog ut Aroer, aninnuhkouneiyeu keitotanat ne ohtag nashaue wut8nouhkoiyeumut Gad, kah nogque Jazár.
24.6 Neit peyaog Gilead, kah en ohkeit Tahtim$Hodshi, kah peyaog D[â]njaan, kah quinnuppuog wehque Zidon.
24.7 Kah peyaog Tyre menuhkonogqut, kah en wame Hivitse keitotanash, kah Cananitse: kah auog wussowaniyeumut Judah wehque Beersheba.
24.8 Neit pannupwushahettit wame ohkeit, peyaog Jerusalem, ut ummohtshanoóont pask8gun tahsuog nepauzsaog, kah neesnehchatikquinne.
24.9 Kah Jóab aninnumauau ketass8toh, ne adt tahsinit missinninnuh: kah apitcheg Israel shwosuk tahshe pasuk8e muttannonganog kussuog, menuhkesuenuog, neg kodtinukeg tógkodteg, kah Judae wosketompaog, napánna tahshe pasuk8e muttannonganog kussuog.
24.10 Kah David wuttah togkomuk, mahche ohkemont missinninnuh, kah David unnau Jehovahoh, nummishe matchesem ne aseh, kah yeuyeu kenanompassumoush woi Jehovah, amaunsh ummatcheséonk kittinneum newutche ahche nummattammagwe ussem.
24.11 Newutche David omohkit nompoae, wuttinnowaonk Jéhovah peyaonuk Gad quóshodtumwaenin, David wunnaumaweneumoh, n8wau.
24.12 Monchish kah us David, yeu wussin Jehovah kukquoshwunnumoush nishwinash, pepenash pasuk, onk woh kutusseaunshinun.
24.13 Neit Gad peyaonau Davidoh, kah wuttinnon, kah wuttinuh, sun woh nesausuk tahshe kodtumwaé mashagquodt ut kutohkit kuppeyog? asuh woh k8sem nishuog nepauzaog, ut anaquabhettit kummatwomog, nag n8suttahhukquean? asuh woh nishikquinne enninneaôngane[u]8 ut kutohkit: eyeu natwontash, kah naush ne teague namp8ham8onk woh omponchuwuttauog noh ann8sit.
24.14 Kah David unnau Gadoh, nen nummishe quoquenauanum: eyeu penushontuh ut wunnutcheganit Jehovah, (newutche ummonaneteaongash missiyeuash) kah ahque penushonti ut wunnutcheganit wosketomp.
24.15 Neit Jehovah ann8nau énninneáonguh ut Israellut, wutch mohtompanit, nô pajeh adt kukquttumuk kah na wuttit nuppunneau nawhutch missinninnuog wutch Dán wehque Beershebá nesausuk tahshinchage muttannonganog kussuog wosketompaog.
24.16 Kah Angel samogkinnuk wunnutcheg ut Jerusalem uppaguatauunnaout, Jehovah aiuskoiantam yeu machuk, kah unnau, Angeloh neh nashoncheh missinninnuh, ne wamut, togkogki[u]sh kenutcheg, kah wut-Angelumoh Jehovah appu kishke ahut tannuppoghamuk Araunah wut-Jebusit.
24.17 Kah David ukken8nau Jéhovah nauont Angeloh noh togkomont missinninnuh, kah n8wau, kusseh, nummatcheussem, kah nuppanneussem, qut yeug Shepsog uttoh asehettit? k8wehquetumoush, kenutcheg ayeuuhkausitch nen, kah ayeuuhkonittue n8sh wek.
24.18 Kah Gad peyaonau Davidoh ne kesukok kah wuttinuh, kuhkuhquish, kah ayish Altar en Jehovahut, ut ahuttannuppoghomuk Araunah wut-Jebusit.
24.19 Kah David neaunag wuttinnowaonk Gad kuhkuhqueu neanann8nont Jehovah.
24.20 Kah Arauna natauwompu, kah naau ketass8toh kah wuttinneumoh, uppas8suku[n]kquoh, kah Arauna sohham kah nauwaeu anaquabit ketass8t, wuskesuk en ohkekontu.
24.21 Kah Arauna n8wau, tohwutch nussontimom ketass8t peyaonau wuttinneumoh? kah David n8wau, kutadtóamununat ahhuttannuppoghamuk, nutayimunat Altar en Jehovahut, onk enninneaonk togkogqushau wutch missinninn[úut].
24.22 Kah Arauna unnau Davidoh, nussontimom ketass8t neemunitch, kah sephausitch uttoh an tapeneog: kusseh oxinog wutch chikohtae sephausuongash, kah poggohhamwae auwohteaongash kah onkatoganash oxinne auwohteaongash wutch wutuhqunash.
24.23 Wame yeush Arauna, k[é]tass8tamwe wuttinnumauunash ketass8t[á]mwoh, kah Arauna unnau ketass8toh, Jehovah kummanitt8m tapeneunkash.
24.24 Kah ketass8t unnau Arauna, matta qut wunn[á]muhkut kutattoamunun en ne anoadtik kah matta wonk nummag8 chikohtae sephausuongash én Lord numM[ani]tt8mut ne matta toh annoadtehteau, neit David taphum áhhut tannuppoghamuk wutch napanna tahshinchagkodtash[-] silver sheklsash.
24.25 Kah David na wuttit ayimun Altar en Jehóvahut, kah mag8 chikohtae mag8ongash, kah wunnohteae mag8ongash, neit Jehovah táponkomau wútch ohkeit, kah enninneaonk t[ò]gkogku wutch Israelut.