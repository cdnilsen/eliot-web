1.1 WUsku ayum God Kesukquiug & Ohke.
1.2 Kah Ohke mô matta uhkenauunneunkquttinn8 & monteagunninno, kah pohkenom woskeche m8nôi, kah Nashauanit popomshau woskeche nippekontu.
1.3 Onk n8wau God wequaiaj, & mô wequái.
1.4 Kah wunnaumun God wequai ne en wunnegen: Kah wutchadchaúbe-ponumun God nôeu wequai & noeu pohkenum.
1.5 Kah wutussowétamun God wequai Kesukod, & pohkenum wutussoweetamun Nukon: kah mô wunnonk88k & mo mohtompog negonne kesuk.
1.6 Kah n8wau God sepakehtam8udj nôeu [u]ippekontu, & chadchapem8udj nashauw[e]it nippe wutch nippekóntu.
1.7 Kah ayimup God sepakehtamòonk, & wutchadchábeponumunnap nashaueu nippe agwu uttiyeu agwu sépakehtamòonk, & nashaueu nippekontu uttiyeu ongkouwe sépakehtamòonk, & mônkô n$nih.
1.8 Kah wutissoweétamun God sépakehtamòonk Kesukquash, & mô wunnonk88k, & mô mohtompog nahohtôeu kesukok.
1.9 Kah n8wau God moém8idj nippe ut agwu kesukquash et pasukqunnu, & pahkémoidj nanabpeu, & mônkô n$nih.
1.10 Kah wuttissowétamun God nanabpi ohke, & môeém8 nippe wuttissowetamun Kehtoh, & wunnaumun God ne en wunnegen.
1.11 Kah n8wau God dtannékej ohke moskeht, moskeht skannémunú8k skannèmunash, & meechummu mahtugquash meechummù8k meechummuonk nish$noh n$nih, ubbùhkumminù8k et woskeche ohke, & mônkó n$nih.
1.12 Kah ohke dtannegenup mosket, & mosket skannemennù8k skannemunash, nish$noh n$nih, & mahtug meechummù8k, ubbuhkummin88k wuhhogkut nish$noh n$nih, & wunnaumun God ne en wunnègen.
1.13 Kah mo wunnonk88k, & mo mohtompog shwekesukod.
1.14 Kah n8wau God, wequanantéganùohettich ut wussepakehtam8onganit kesukquash, & pohshèhettich ut nashauwe kesukod & ut nashauwe nukkonut, & kukkineásuonganúhhettich, & utt8cheyeùhettich, & kesukodtù8wuhhettich, kodumm8owuhhettich.
1.15 Kah n$nag wequanantèganuóhettich ut sépakehtam8wonganit wequasumòhettich ohke, onk mô n$nih.
1.16 Kah ayum God neesunash missiyeuash wequanantèganash, wequananteg mòhsag nanánum8m8 kesukod, wequananteg peasik nananum8m8 nukon, & anogqsoh.
1.17 Kah uppònuh God wussèpakehtam8onganit kesukquash, woh wequohsumog ohke.
1.18 Onk woh wunnananumunneau kesukod & nùkon, & pohshèm8 nashaue[n] wequai, kah nashaueu pohkènum, & wunnaumun God ne en wunnegen.
1.19 Kah mô wunnonk88k & mo mohtompog ya[ou] quinukok.
1.20 Kah n8wau God, m8nahettich nippekóntu pomúmutcheg pomantamwae, & puppinshaúussog pumunahettich ongkouwe ohket woskeche wussépahkehtam8onganit kesukquash.
1.21 Kah kezheau God matikkenunutcheh P8tâbpoh, nish$noh uppomantamòe óâas noh pompâmàyit uttiyeug m8nacheg nippekontu nish$noh wuttinnussinneau, & nish$noh 8nuppohwhunin puppinshaash, nish$noh wuttínnussinneau, & wunnaúmun God ne en wunnegen.
1.22 Kah 8nanumoh nahhog God n8wau mshèneetuònittegh muttaan8gk, & numwapegk nippe ut kehtohhannit & puppinshasog muttâanhettich ohket.
1.23 Kah mo wanonk88k & mo mohtompog napanna audtahshikquinukok.
1.24 Kah n8wau God, pas8waheonch ohke oâas pomantamwaeu keteahogkou, nish$noh wuttinnussin, neetassúog, pamayècheg & puppinashimwog ohkekontu, nish$noh wuttinnussin & monko n$nih.
1.25 Kah aoúau God puppinnashimwoh ohkekontu wuttinnussuongan8, & neetas8 wuttinnussuongan8, & nish$noh paumayit woskeche ohkeko[n]tu wuttinnussuongan8, & wunnaumun God ne en wunnegen.
1.26 Kah n8wau God ayèuontuh wosketomp nea[n]séog & kutogqunneunkqussuonkauunnònut, & nanawunonch namóhsog kehtohhannet, & puppinshaussog kesukqut, & puppinashimwussog, & wame ohke, & nish$noh óáas pomompagit woskeche ohket.
1.27 Kah kèzheau God woskeetompuh ut nehenwonche wuttinnussuonganit, wuttinnussuonganit God wuttinne kezheuh nahoh, wosketomp & mittamwossis ukkezheuh nahog.
1.28 Onk 8nanumuh nahog God, & wuttínuh nahog God mshèneetuonitteg, monagk, & muttaan8gk ohke, & m8steo8gk, & nanaann8k namohsog kehtohhannit, & puppinshaussog mamahchekesukqut, & wame puppinashim[w]ussog pauma[y]itcheg et woskeche ohket.
1.29 Kah n8wau God kusseh kittinnummaunumw8 nish$noh mosket skannemunnu8k skannemunash uttiyeu woskeche wame ohket, & nish$noh mahtug dtannegkuk meechum úbbuhkumin88k ubbuhkuminash, woh kummeechumw8.
1.30 Onk nish$noh puppinnashimwog ohkekontu, & nish$noh puppinashaas mamahchekesukqut, & nish$noh uppumompagen pomantog ohket, woh meechwog nish$noh oshquashqui moskeht, & mônkô n$nih.
1.31 Kah wunnaumun God nish$noh teaug mahche kezteunk, & kusseh mo ahche wunnegen, & mo wanonk88k & mo mohtompog nequitta audtashikquinukok.
2.1 YEU ne kesteounash kesukquash & ohke, & wame ne adtahséhettit.
2.2 Kah nesausuk audtashikquinukok pakodjteau God wutanakausuonk ne ayik, & anwôsin nesausuk audtashikquinukok, wutch wame wutanakausuwonganit ne kestèunk.
2.3 Kah God onánetam nesausuk audtashikquinukok & 8t8wòntamun: newutche neit a[n]wosin wutch wame wutanakausuwonganit, ne God kesteunkup & ayikup.
2.4 Yeush wutontseongash kesukquash & ohke, nag kest[e]omuk ne kesukok Jehova Manit kesteunk ohke & kesukquash.
2.5 Kah nish$noh ohketeámuk ut ohteakonit negonne asquam ahkénug; & nish$noh mosket ut ohteakonit asq neekinnin8g: newutche Jehovah Manit asq sokanonukkontam8g ohke, & matta mo wosketompáino woh wa[n]teunk ohke. 
2.6 Qut ouwán waàpu wutch ohkekontu, & wutadtippádto wame woskeche ohkeit.
2.7 Kah Jehovah Manit kenaiheau wosketompuh wutch nunnobúhteaòuut, & upp8tâmou ut wutchânut pomantamòe nasháuonk, & wosketomp mo pomantamwáe keteahogkôunnu.
2.8 Kah Jehovah Manit ohkehteau tanohketeáonk ut Eden wutchepwâou: & ne upponun wosketompuh neh kahkenàiheaumpoh.
2.9 Kah Jehovah Manit wunnéketeauun wutch ohkekontu nish$noh pahtug ne wanompàmukquok, & wunnegn meechinàte: & mahtugque pomantamóonk ut nôeu adtanohketeàmuk, & mahtug woh wahteòmuk wanegik & machuk.
2.10 Kah seip wutchishau Eden wadtattippattunk tanohketeaonk, & na$wutch pohpohchohshau yauòntupái.
2.11 Negonohtag hettamun {Pison}, ne quanupishunk wame ohkeit Havilah toh ohtag gold.
2.12 Kah gold ne ohkit wunnegen, ne ohteau Bdellium & onix qussuk
2.13 Onk nahohtôe Seip ussowétamun {Gihon} ne quanupishunk wame ohke Kush.
2.14 Nashwinnú8k Seip hettamun {Hiddekel}, ne aush[u]nk wutchepwâou Assyria, & yauunnú8k Seip Euphrates.
2.15 Onk Jehovah Manit neemunau Adam, & uppètuunuh tanohketeonganit Eden 8[n]teaúunate, & w[u]nnánauwèhteauunah.
2.16 Kah Jehovah Manit unnan8nau wosketompuh, n8wau nish$noh mahtug yeu tanohketeaonganit, woh meech8an kummeechin
2.17 Qut ne mahtug woh wahteòmuk wanègik & machuk, matta pish kummeech8un, newutche ne kesukok meech8an nupp8an pish kenup.
2.18 Onk Jehovah Manit n8wau matta wunnegenniño wosketomp wunno[n]síin, nutayimau aninnohsúaènuh neyane anaquabit.
2.19 Onk wutche ohkekontu Jehovah Manit kenáiheau nish$noh puppinashimwoh ut ohteakonit & nish$noh puppinsháus mamahchekesukqut, & nag uppaudtaòunuh Adam kodnaum uttôh áhunont & Adam uttoh anont nish$noh ôàas uppomantamun ne wuttissowèsin.
2.20 Onk Adam 8wesuonganuhkâou wame netasu, & puppinshaúsoh mamahchekesukqut, & nish$noh puppinashim ut ohteakontu: qut nô matta namèheon aninnohsuúaènin woh anumungqutche Adam.
2.21 Onk Jehovah Manit Adamwoh aninnumauau kussukkouèonk & koueu, & wunneemunúmauuh pasuk wuhpèteog, & wonk yeânunnum weyaus wonk nompe.
2.22 Onk ne muhpeteog Jehovah Manit neemunuk wutch wosketompaut, 8tsheun mittumwossissoh, & uppas8oh wosketomput.
2.23 Onk Adam n8wau, yeuoh yeuyeu wuskon wutch n8skon, & weyaus wutch n8weyeaus, pish hennoh Ishah, newutche wuttinnâu wosketompaut
2.24 ne wajeh pish wosketomp nukonont 8shoh & okasoh, & pish weetomau ummittumwussoh, & nag pish pasukquinnú8 weyaus8.
2.25 Onk neeswe poskissúog wosketomp & ummittumwossoh, & matta akodchuog.
3.1 WOnk ask8k m8cheke wunnompewussu onk neg wame puppinashimwog ohkekonit, ne Jehovah Manit kesheumpoh, & unnau mittumwossissoh, nux? wussinneás God, matta pish kummeech8h nish$noh mahtug tanohketeaonganit?
3.2 Onk mittumwossis unnau ask8koh, woh nummeechumun mahtugque ummeechummuongash tanohketeaonganit.
3.3 Qut ne mahtug ummeechummuonk noeu tanohketeaonganit, God unn8wop, matta pish kummeech8unneau, asuh pish mat kummissunnumm8unneau ishkont kenupm8.
3.4 Onk ask8k unnau mittumwossissoh, matta pish nupp8an kenupp8.
3.5 Newutch God 8wahteoun, ne kesukok meechóg, neit pish kuskesuk88ash woshweemoash: & pish kenaau onatuh Manitt8og, wahteoúun wanegik & machuk.
3.6 Neit mittumwossis nag ne in wunnegen mahtug meechinnàte, & wunnegen nah en mòneaúmunneate, & mahtug ukkodtantamúnate ne waantamwàhukquit: neemunum ummeechummúonk, & ummeechin: & wonk wuttinnumàun wasukeh weeche, onk ummeechinin.
3.7 Onk nag wuskesuk88ash neeswe woshweem8ash, & wahteauog upposkiss8ongan8: & montokukquòmauwaog wuhhogk[à]uh wunnepogquosh figgs, & nish wutadtahwhùnuhkoùonàoash wutch kuhhogkaoh. 
3.8 Onk n8tamwog 8wadtauatongqussúonk Jehovah Manit pamwushadt tanohketeonganit tohkokquok: neit Adam & ummittumwussoh puttogquèog wutch anaquabit Jehovah Manit, ut kenugké mahtugk8kontu tanohketeaonganit.
3.9 Onk Jehovah Manit weekomau Adamoh, & wuttinuh, toh kutapin.
3.10 Onk n8wau n8tamon k8wadtauatonkqussuonk ut tanohketeaonganit, neit n8wabesip, newutche nupposkis, & nupputtogquem.
3.11 Onk wuttinuh howan kummishamungqun kupposkissúonk? sun kummeech mahtug ne quohtinunump matta kummeech8unate?
3.12 Onk wosketomp n8wau, mittumwossis ne anumáiyean k8weetomunneate nuttinnumunk mehtug, & nummeechinap.
3.13 Onk Jehovah Manit unnau mittumwossissoh teaguas yeu ásean? & mittumwossis n8wau, ask8k nutass8kekomuk, & nummeechináp
3.14 Onk Jehovah Manit unnau ask8koh, newutche yeu kummahche ussén, kutunkquànumug m8che onk wame neg neetasúog, & m8cheke onk nish$noh puppinashim ohteakonit: kenògkis kuppòmush òhtou, & puppissi pish kummeech tisòhkepomantam.
3.15 Onk nupponam sekeneàittuonk nashaúe ken, & mittumwossis & nashauwe k8skannèmunit, & 8skannèmunit: nagum pish sukquihtham kuppuhkuk, & pish kussukquttàhhamau wogquân.
3.16 Kah mittumwossissoh unnau, m8chekéhteoon numm8chekéhteòh kutonkquommomm8onk, & k8wompequauonk: onkquommomwe pish keneecham; & pish kukkodtanum kasuk, & pish kenanauwunuk.
3.17 Kah Adamwoh unnau, newutche kukkéiketam 8wadtauatonkqussúonk kummittumwussis, & kummeech mahtug uttiyeu quohtinunomp, anon, matta pish meech8un: ohquoantamun ohke wutche ken, onkquommomwean pish kummeechin tisohkepomantaman.
3.18 Kah asinekôsog, & kogkôanogkohquohh8wáog pish tannetuog kuhhogkaut: & pish kummeech mosket ohteakonit.
3.19 Kussittànuméan pish kummeech petukqunneg, onk neit aûan ohkekontu: newutche nawutch k8tenitteànah, newutche kuppuppissiyeu, & pish kukqushken en puppissiyeuut.
3.20 Onk Adam ussowénau ummittamwussoh Eve, newutche wame okasúoh pomantogig.
3.21 Onk Jehovah Manit wutayimauoh hahk8nai hogk8unash Adam & ummittumwus, & wuthògquoanoh nahog.
3.22 Onk Jehovah Manit n8wau, kusseh, wosketomp kuttinnungqun, wahteunk wanegik & machik, & yeuyeu ishkont summàgunuk wunnutcheg, & neemunuk mahtugque pomantamóonk, & woh ummeechin, onk woh micheme pomantam.
3.23 Newutche Jehovah Manit, wussohwohkònuh wutch tanogketeaonganit Eden, onk woh wo[n]teau ohke, ne$waj neemunòmukup
3.24 Nemehkuh soh8hkauau wosketompuh, onk upponau Cherubimsog nogquen wutchepwâou wutch tanohketeaonganit Eden, & nashqunáeu togkodteg, ne nish$noh aum8, nanaaiteunk ummay mahtugque pomantamòonk.
4.1 ONK Adam waheau Evoh ummittumwossoh, & wompequôou, & neekheau Kainoh, & n8wau nutattumun woskeetomp wutch Jehovahut.
4.2 Kah wonk neekeau weematoh Abel, & Abel assámau sheepsoh, & Kain 8nehteaun ohke.
4.3 Onk nôad n$nih8p Kain paudtoou ummeechmmuonk ohke ummagunáte en Jehovahut.
4.4 Kah Abel noh wonk pas8au ummohtommegitte8moh wunneetasúut, & weeis ne na ohtag, & Jehovah tapeneámaau Abeloh & ne ummág8onk.
4.5 Qut matta tapeneauòou Kainoh, & ne ummag8onk, & Kain m8cheke musquantam, & mùsquaneunkqussu.
4.6 Kah Jehovah unnau Kainoh, tohwutch musquantaman? & tohwutch musquaneunkqusséan.
4.7 Wunnesean, woh mo kuttapeneonteóh? & matta wunnesean, matcheseonk seepsin squoantamut: & pish k8t8ánumuk, onk noh pish kenanawun.
4.8 Kah Kain keket8hkauau Abeloh weematoh, onk n$nih, aphettit ohteakonit, Kain neepauwéhtauau weematuh Abel, & wunnushoh.
4.9 Kah Jehovah unnau Kainoh, uttiyeuoh Abel keemat? & n8wau matta n8waheóh, neen nemat wadchaneh?
4.10 Kah n8wau toh kutussim? 8wadtauato[n]kqussuonk keemat 8sqhéonk nummauunnitteunk wutch ohkekontu.
4.11 Onk yeuyeu ken kutôhquanumit wutch ohkekontu noh wôhshinuk wutt8n attumunuk 8sqheonk keemat wutch kenutcheganit.
4.12 Wunnèhteauan ohke yeu$wutche onk yeu, matta pish kittinnumunkou ummisseteuonk, pish k8semewaènu, & kukkogkeompaènu ut ohkeit.
4.13 Onk Kain unnau Iehovah noh nussasamatahwhutteaonk missi ánue onk ne woh wodskinum.
4.14 Kusseh kussohh8kah yeu kesukok wutch woskeche ohkit, & wutch kuskesukqut pish nutattashit, & pish n8semewaenu & nukkogkeompaénu ohkeit: onk pish n$nih, nish$noh howan námhukqun pish nushik.
4.15 Kah Iehovah wuttinuh, newutche howan nashont Kainoh, pish an8tauau nesausuk tahshit nompeu: & Iehovah ponamauau kuhkiñeasuonk Kainoh, ishkont naméheáhettit woh wunnushóuh.
4.16 Onk Kain sohha[u] wutch anaquabit Iehovah, & wutohtu ohkeit Nod wutchepwâou wutch Eden.
4.17 Onk Kain wahteau ummittumwussoh, & wompoquóou, & neechau Enoch, & ayim otan, & ussowetam otan ne ásowásunit wunnaumonuh Enoch.
4.18 Kah Enoch wunnaumonaeu Iradoh, & Irad wunnaumònaeu Mahujael, & Mahujael wunnaumonaeu Methusael, & Methusael wunnaumonaeu Lamech.
4.19 Onk Lamech nees8kau, pasuk ussowesu Adah, onkatuk ussowesu Zillah.
4.20 [Knd] adah nekheau Jabal, noh wut8shin neg wodòhkutcheg weetuòmut, & wunneetasúm8wog.
4.21 Onk weemat ussowenau Iubal: noh mo wut8shin neg nohtôepequàcheg Harp, & Organ.
4.22 Kah Zillah neechau Tubal-kain kuhk8tomuhteaénin noh ayig wompúhshog, & m8òshog: & ummussesoh Tubal-kain Naamah
4.23 Kah Lamech unnau ummittumwussoh Adah & Zillah n8tam8k nuttinn8waonk, kenaau mittumwussoh Lamech, kukkéitam8k nukkeket8hkáonk newutch nunnush wosketomp kodwoskehit, & wuskenin toh kodnehit.
4.24 Kain an8ta[u]wut nesausuk tahsheu wunnamuhkut Lamech nesausuk tahshinchag tahsheu & nesausuk.
4.25 Kah Adam waheau wonk ummittumwussoh, & neechau wunnaumonuh, & wuttissowènuh Sheth, newutche God nuttinnumunk onkatogke wuskanem wutche Abelóut, Kain nohshompoh
4.26 Onk Sheth wunnaumonaeu, & wuttissowenoh Enos, & ne$wutche kutche wosketompaog wehquetumwog 8wesuonk Iehovah
5.1 YEU wussukwhongane uppometuongash Adam, ne kesukok God kesheunt missinninnúh, wuttinheuh wutogqunneunkqussinneate Godut.
5.2 Wosketomp, & mittumwossissoh ukkezheuh: & 8nanumuh & wuttissowènuh Adam, ne kesukok kezhit.
5.3 Onk Adam nequt pasuk8we & nishwinchag kodtumwohko[m] wunnaumonàeu nehenwonche wutogqunneunkqussuongano, & neànusit; & wuttissowenuh Sheth.
5.4 Kah ukkesuk8ash Adam, mahche neekit Sheth, shwosuk tahshit pasuk8we kodtumwohkom, & neit wunnaumonaeu, & wuttoneu.
5.5 Kah wame kesukodtash uppomantamòonk Adam, pasak8gun tahshit pasuk8we kodtumwáe, & nabo shwinchag, & ne wuttit nuppun.
5.6 Kah Sheth pomantog nequt pasuk8we kodtumwae, & napanna tahshit kodtummo, neit wunnaumonaeu Enosh.
5.7 Onk Sheth pomantam mahche neekit Enosh shwosuk tahshit pasuk8we kodtumwàe, & nesausuk tahshit kodtumwae, & wunnaumonaeu, & wuttôneu.
5.8 Onk wame kesukodtash uppomantamoonk Sheth, pasak8gun tahshit pasuk8we kodtumwae, & nabo neese kodtumwae neit nupp8.
5.9 Onk Enosh pomantog pasak8gun tahshinchage ko[k]tumwae, neit wunnaumònaeu Kainan.
5.10 Onk Enosh pomantam mahche neekit Kainan shwosuk tahshit pasuk8we kodtumwae, & nabo napanna tahshit kodtumwae & wunnaumonaeu & wuttôneu.
5.11 Onk wame kesukodtash uppomantamoonk Enosh pasuk8gu[n] tahshi[t] pasuk8we kodtumwae, & napanna tahshit kodtumwae, neit nupp8.
5.12 Onk Kainan pomantog nesausuk tahshinchage kodtumwo[h]kom, neit wunnaumònaeu Mahalaleel.
5.13 Onk Kainan pomantam mahche neekit Mahalaleel shwosuk tahshit pusuk8we kodtumwae, & yauonchage kodtumwae, & wunnaumònaeu & wuttôneu.
5.14 Onk wame kesukodtash uppomantamoonk Kainan pasak8gan tahshit pasuk8we kodtumwae, & piukque kodtamwae, neit nupp8
5.15 Onk Mahalaleel pomantag nequtta tahshinchage kodtumwae & napanna tahshit kodtumwae, & wunnaumonaeu Iared.
5.16 Onk Mahalaleel pomantam mahche neekit Iared, shwosuk tahshit pasuk8we kodtumwae, & nishwinchage kodtumwae, & wunnaumónaeu & wuttôneu.
5.17 Onk wame kesukodtash uppomantamòonk Mahalaleel shwosuk tahshit pasuk8we kodtumwae, & pasak8gun tashinchage & napanna tahshit kodtumwae, neit nupp8.
5.18 Jared pomantog nequt pasuk8we kodtu[w]ae, & nequtta tahshinchage & neese kodtumwae, neit wunnaumònaeu Enoch.
5.19 Onk Iared pomantam mahche neekit Enoch shwosuk tahshit pasuk8we kodtumwae, & wunnaumònaeu & wuttôneu.
5.20 Onk wame kesukodtash uppomantamòonk Iared pasuk8gun tahshit pasuk8we kodtumwae nequtta tahshinchage & neese kodtumwae, neit nupp8.
5.21 Onk Enoch pomantog nequtta tahshinchage & napanna tahshit kodtumwae, neit wunnaumònaeu Methuselah.
5.22 Onk Enoch weeche pomushau God, mahche neekit Methuselah, nishwudt pasuk8we kodtumwae, & wunnaumonaeu, & wuttôneu.
5.23 Kah wame kesukodtash uppomantamòonk Enoch nishwudt pasuk8we kodtumwae, nequtta tahshinchage, & napanna tahshit kodtumwae.
5.24 Kah Enoch weeche pomushaumau God: & matta na wutápéin newutche God wunneemunoh.
5.25 Kah Methuselah pomantog nequt pasuk8we kodtumwae, & shwosuk tahshinchage, & nesausuk tahshit kodtumwae neit wunnaumonaeu Lamech.
5.26 Kah Methuselah pomantam mahche neekit Lamech nesausuk tahshit pasuk8we kodtumwae, shwosuk tahshinchag, & neese kodtumwae, & wunnaumònaeu, & wuttôneu.
5.27 Kah wame kesukodtash upp[m]antamòonk Methuselah pasak8gun tahshit pasuk8we kodtumwae, & nequtta tahshinchag & pasak8gun tahshit kodtumwae, neit nupp8.
5.28 Onk Lamech pomantog nequt pusuk8we kodtumwae, shwosuk tahshinchag, & neeswe kodtumwae, neit wunnaumònieu.
5.29 Onk wuttissowenuh Noah, an8wadt, yeuoh pish kittinne kuttaphukqun neáunag kutanakausuonganun, & wussáuanúm8ongan8 kenutcheganònog, newutche ne ohke Jehovah ohqánittóg-kup.
5.30 Onk Lamech pomantam mahche neekit Noah, napanna tahshit pasuk8we kodtumwae, pasak8gun tahshinchag, & napanna tahshit kodtumwae, & wunnaumonaeu, & wuttôneu.
5.31 Kah wame kesukodtash uppomantamoonk Lamech, nesausuk tahshit pasuk8we, nesausuk tahshinchag, & nesausuk tahshit kodtumwae, neit nupp8.
5.32 Kah Noah napanna tahshit pasuk8we kodtumwohkog, neit Noah wunnaumonaeu Shem, Ham, & Japhet.
6.1 ONK n$nih wosketompaog n8che monahettit ut woskeche ohkit, & wuttônuog.
6.2 Wunnaumonuh God nauáog wuttonuh wosketompaog wanétuog, & 8weetâòmòuh neh wame pepenahetticheh.
6.3 Onk Iehovah n8wau, nunnashauanitt8m matta pish nagwutteàeu achú8hkôóog missinninnuh, newutche noh noh webe wonk weyausú8: qut ôhch ukkesukkodtumash pish nequt pasuk8we & neesneechag kodtumwae.
6.4 Na mô mágoskeetompòou ut ohkit onk yeuyeu: Onk ompetak wunnaumonuh God weetaomàhettit wosketompaog wuttôn8oh, onk neekeahettit neg masugkénuppanneg n8adt ussowesupanneg, waeenòmitcheg.
6.5 Onk Jehovah wunnaumun ummatcheseonk wosketomp missi ut ohkit, & nish$noh missantam8onk, wuttenantamòonk, ut wuttahut, webe matchet àsekèsukokish.
6.6 Onk Jehovah aiuskoiàntam ukkezheônuh wosketompuh ut ohket, & neuantamup ut wuttahuh.
6.7 Kah Jehovah n8wop pish nuppaganòog nissinninnúog, neg kezheagkuppanneg, wutch woskeche ohket: missinnin & puppinashim, & pohpomompakécheg, & puppinshásog mamáchekesukqut, newutche nutaiuskoiantam nukkezheauáoh.
6.8 Qut Noah naméheau kitteamonteànittúonk anaquabit Jehovah.
6.9 Yeush uppometuongash Noah: Noah sampweusséaen, & pannuppu wunneetou ut uppometuonganit, Noah weeche pomushaumau God.
6.10 Kah Noah shwinnaumonáeu Shem, Ham, & Japhet.
6.11 Kah ohke anit ut anaquabit God: & ohke numwohteau woskehuwàonk.
6.12 Kah God moneau ohke, & kusseh anit newutche wame weyaus anisteou ummay ut ohkit.
6.13 Kah God unnau Noahhoh: 8wóhkukquòssunin wame weyaus peyaum8 anaquabeh, newutche ohke numwohteau woskehittúonk nashpe nagoh: & kusseh, pish nuppaguanoog wutch ohkekontu.
6.14 Ayimau kuhhog Ark, wutch Gopher mahtugquash pish kutàyim [â]hâguiyeuash ut Arkut: & pish kuppittukontamun wutch anomut, & woskeche pittu.
6.15 Onk yeu pish kittinteauun: nissàhteag Ark pish nishwudt pasuk8we ishquonogkodt, & neanòhkekiskag napannatashinchag ishquonògkodt, & ne an8hquesp8ogkog shwinchag ishquonogkodt. 
6.16 Pish kutayim kenogkonég ut Arkut, & ut nequt ishquonogkodt en woh-kummasuwáyeu pish kukkesteoun: & wusquoant ut Arkut pish uhquàe kupponamun, negonohtag ôhg8nog, nahohtôohtah, & nashwunnú8g pish kutayim.
6.17 Kah kusseh neen, kusseh neen nuppaudtoh tomògkon ut ohket n[e]h nushònate wame weyaus, neg noh nàhnahshoncheg, pomantogig wutch agwe kesukquiug: & nish$noh teaug ne ohtag ohket pish nupp8.
6.18 Qut ken k[mm]enuhkehteoush n8n8waonk: & pish kuppetutteaum ut Arkut, ken, & kenaumonog, & kummittumwos, & kenaumonog ummittumwussúoh weeche ken.
6.19 Kah nish$noh ôaes uppomantamun, wame weyaus, nish$nòh neesuog kuppas8oog ut Arkut, onk woh kenanaiheoog uppomantamunnàoont weeche ken: pish nompaiyeu8, & squaiyeú8
6.20 Puppinshasog neanussehettit, neetasuog neanussehettit, nish$noh noh pomompakit ut ohkekontu, nean[u]sséhettit, nish$noh neesuog pish kuppeyauquog, kenanaihèòog, onk woh pomantamwog.
6.21 Kah neemunush ken wame ne woh meechimuk, & pish kummukkinnúmun, & pish meetsuonganú8 wutche ken & naghog.
6.22 Kah ne wutussen Noah ne wame God anun8nomp, ne wutussen.
7.1 ONK Jehovah unnau Noahoh peyaush ken, kah wame neadtahshinéóg, en Arkut, newutche kenaush sampwesseaén ut anaquabeh, yeu pometuonkanit.
7.2 Nish$noh uppahkesin uppinashim pish keneemun nehnesausuk tahsheu, nompashim & squashim: & nish$noh matta uppakesein puppinashim, nehnees88og, nompashim & squashim.
7.3 Netatup puppinshasog mamachekesukqut, nesausuk hettasú8og, nompahshas & squashas, onk woh pomantam8m8 8skannemunnu et woskeche ohket.
7.4 Newutche mahche nesausuk tahshikquinukok, sokano[n]team ut ohkeit yauonchagkodtash kesukodtash, & yauonchagodtash nukonash: & nish$noh oaas kezteagkup nuppaguanoog wutch woskeche ohkeit.
7.5 Kah Noah wutussen wame ne anunn8nont God.
7.6 Kah Noah nequtta tahshit pesuk8we kodtumwohkom, tomogkog yeuut ohkit.
7.7 Kah Noah petutteau, & wunnaumonuh, & ummittumwussúoh weeche en Arkut newutche nippe tomogkon.
7.8 Uppahkesin puppinashim, & matta uppahkesein puppinashim puppinshaog, & nish$noh oaas pomompagig woskeche ohkeit.
7.9 Neh neese petutteaog Noahut enarkut, nompaas & squaas, neanunn8nop Noahoh God.
7.10 Onk n$nih mahche nesausuk audtahshikquinukok neit nippe tomogkon ut woskeche ohket.
7.11 Nequtta tahshit pasuk8we kodtumwáe pomantog Noah, nahohtôeu nepâuz, nabo nesausuk audtahshikquinohhog kes8sh, ne kesukok, wame tohkékomuash quogkononogkodtash pohquodchuwánash, & tomogkoñe squoantamash kesukqut póhquaém8uk
7.12 Kah sokanonup ohkeit, yauonchagkodtash kesukodtash & yauonchagkodtash nukonash.
7.13 Ne kesukok Noah, Shem, & Ham, & Japhet, wunnaumonuh Noah, & ummittumwossoh Noah, & nish[u]oh ummittumwussoh wunnaumonuh weeche petutteaog en Arkut.
7.14 Nag & nish$noh wuttinnussin puppinashim, wame neetasuog wuttinnussinneau, & nish$noh pomompakecheg ut woskeche ohket neanussit, & nish$noh puppinshas ne anussit, & nish$noh psuksesog wuttónequnnóneau.
7.15 Kah petukauóog Noahoh en Arkut, nehneesuog, & nehneesuog, wame weyaus neg nohnohshoncheg keteacheg.
7.16 Kah neg petutteacheg, petutteau nompaus, & squaus, wame weyaus, neanunn8nomp God: kah Jehovah ukkuppuhwhoh.
7.17 Onk tomogkon yauonchatikqunnu ut woskeche ohket, nippe nano missi, onk tahsheem8 Ark, & waapem8 wutch ohkeit.
7.18 Kah nippe moskehtek88, & nano missi ut woskeche ohket: & Ark pomushaum8 woskeche nippekontu.
7.19 Kah nippe nano m8nôi m8cheke ut woskeche ohket: & wame kogsuhkôagish ut agwu wame kesukquiug nehtippaash
7.20 Nabo napanna tashishquonogkot en wohkúmeiyeu naweequotteau nippe, & wadchuash natippaash.
7.21 Kah wame weyaus nupp8m8, neg mamonchecheg ut woskeche ohkeit: puppinshaog, & neetasuog, & puppinashimwog, & nish$noh pomompakecheg pomompakeog ut woskeche ohket, & nish$noh wosketomp.
7.22 Nish$noh oaas wutch nohnohshon wutchànit wutch pomantamoonk, wame nobohteaoúut, nupp8og.
7.23 Kah nish$noh pasuk oaas pamantog paguanoog, ut woskeche ohket, missinninnuog, & neetasuog, & pomompakecheg, & puppinshasog mamahchekesukqut, & paguanoog wutch ohkekontu: & webe Noah na wutchippomantam, & neg weech[à]yeumoncheg ut Ark.
7.24 Neit nippe nohkúhkom ohke nequt pusuk8we quinne, & napanna tahshinchag.
8.1 ONK God mehquañumau Noahoh, & nish$noh oaas uppomantamun, & wame neetasuog ne weechayéumukúhpuh ut Ark: & God pamwushaheau wabanoh ohket, & qutóm8 nippe.
8.2 Kah tohkékomuash mônaiyéuut, & kenoggeneganash kesukqui8k kuppuhhásuash, & sokanon wutch kesukquiug mat sokémun8.
8.3 Kah nippe qushkem8 wutch ohkekontu naguwtteaeu: & mahchem8ug nequt pasuk88 & napanna tahshinchagkodtash kesukodtash, neit sehkaém8ug nippe.
8.4 Kah Ark musséshin nesausuk audtahsúit nepâuz, nabo nesausuk audtahshikquinnàhog nepâuz, wudchuash ut Ararat.
8.5 Kah nippeash nagwutteaeu qushkem8ash noh pajeh piogqussúit nepâuz, piogqussúit nepâuz, negonne kesukok neit wan[á]shquodtinnúugish nògquodtash.
8.6 Onk n$nih mahche yauunnè[h]cheadtequinokok Noah wohshinum kenogkaneg ut Arkut, ne kezteunkup.
8.7 Kah an8nau kehchiko[n]kontu, noh papomshad neit nippe nanohtag wutch ohkekontu.
8.8 Wonk an8nau wuskuhwhunnánoh wutch wuhhogkate, wunnaumunate nanábohteái et woskeche ohkekontu.
8.9 Qut wuskuhwhunnan mat namehteòou toh woh ohtag wusseet, & wonk ukqushketunkquoh ut Arkut: newutche nippe ohteau woskeche wame ohkeit: neit summagunum wunnutcheg & wunneemunoh, onk uppòsheuh Arkut.
8.10 Kah pahto wonk nesausuk tahshikquinokod, neit wonk an8nau wuskuhwhunnánoh wutch Arkut.
8.11 Kah wuskhuhwhunnan uppéyaaunoh wanonk88k, & kusseh kenadtam wunnépogque Olive, ne pashkodtog, nemehkuh Noah 8wahteoun sehteaémo nippe wutch ohkekontu.
8.12 Onk pahto wonk nesausuk tahshikqinukod, & an8nau wuskuhwhunnanoh, & matta wonk ukqushkeaunuk8uh.
8.13 Onk n$nih nequtta tahshit pasuk8we, & na negonne kodtum88k negonne nepâuz, negonne kesukok, nippe nunnohteau wutch ohkekontu: & Noah nohhunnúnnum onkwhôsik Ark, & natawómpu, & kusseh, wosketohke nunnòhteau.
8.14 Onk nahohtôeu nepâuz, neesneechag nabo nesausuk audtahshikquinàhhog nepâuz, neit nunnabohteài.
8.15 Kah God ken8nan Noahoh, n8wau.
8.16 Sohhash wutch Arkut, ken, & kummittumwos, kenaumonog & kenaumonog ummittumwssúoh weeche ken.
8.17 Sohh8wush nish$noh oaas uppomantamun weechappémukquéaneg, wame weyaus, puppinshaog, puppinashimwussog, nish$noh pohpomompakècheg pomompakeog ohkekontu, onk woh neechâog m8cheke ut ohkekontu.
8.18 Onk Noah sohham, & wunnaumonuh, ummittumwossoh, & wunnaumonuh ummittumwossúoh weeche nagum.
8.19 Nish$noh puppinashim, nish$noh pohpomompakit nish$noh puppinshaas, nish$noh oaas uppomompagin ut ohkekontu ne anussèhettit, sohhamwog wutch Arkut.
8.20 Kah Noah kesteauau Altaroh ut Jehovah, & neemunau nish$noh pahke puppinashim, & nish$noh pahke puppinshaas, & wusséphamau chikohtàe sepòhsuongash ut Altar.
8.21 Kah Jehovah 8weetemontamun: & Jehovah n8wau ut wuttahut, matta wonk pish nummatchtoouun ohke, newutche wosketompaog newutche wuttenantam8onk wosketomp wutahut matchet wutch wuskenuunneate asah matta nuttagkomoh nish$noh oaas uppomantamun, ne mahche ussean.
8.22 Nishòhkeohkék8k, ohkekonate, & kepenumunáte, tohkoi, & kussitteau, nepun & popòn, kesukod & nukon matta pish ahquontan8.
9.1 ONK God wunnánumau Noahoh, & wunnaumonoh, & wuttinuh nahog, mishummeechumegk, & muttaan8gk, & numwapegk ohke.
9.2 Kah k8wabesuónukk8óog, & kukquishikouòog, nish$noh puppinashim ohket, & nish$noh puppinshaas mamahchekesukqut & wame neg mamonchècheg ut ohkekontu, & wame namohsog kehtàhhannet, kittinnúmaúnunk ut kenutchegan8wòut wame.
9.3 Nish$noh uppomompágin noh pomantog, noh pish k8meechumùnneau, onatuh ahchippog, wame kittinnùmauunash.
9.4 Qut weyaus keteaúm8ug, wusqueheunkanú8g, matta pish kummeech8unneau.
9.5 Kah wunnamuhkut 8squèheunk kuppomantam8ongan8 pish n8chitteàmon: pish n8chitteamon ut nish$noh puppinashim kah nish$noh woskeetomp: & nish$noh howan weematoh pish n8chumon ukketeaonk wosketomp.
9.6 Howan seóhhog 8sqheonk wosketomp, 8sqheonk pish seohhamun nashpe wosketomp: newutche wutogqunueungqussuonganit God kezheau wosketompuh.
9.7 Kah kenaau mishummeechumegk, & muttaán8gk, & neechântam8k m8cheke ohkeit, & na$ut muttaàn8gk.
9.8 Kah God ken8nau Noahoh, & wunnaumonuh weeche, n8wau
9.9 Kah neen, kusseh, neen kummenuhkehteaúonumw8 n8n8waonk, & k8skannémunneog nahohtôeu ken.
9.10 Kah nish$noh uppomantamun oaas weechauyeumukquean, puppinshas, neetasuog, & nish$noh puppinashim yeu ohket weecha[u]yeumukquean: wutche yeug waguppanneg wutche Arkut, onk neit wame puppinashimwog ohkeit.
9.11 Kah kummenuhketeaúonùmw8 n8n8waonk, & matta pish wo[u]k wame weyaus paguanóon wutche nippe to[g]mogkon, asuh matta wonk tomogkonnunn8 onk matcheteauunate ohke.
9.12 Kah God n8wau, yeu ukkukkinneasuonk k8n8waongan neáyim nashauwe neen & kenaau, & nishnoh oaas uppomantamun weechauyeumukquean wutche wame pometeongash.
9.13 Nuppon nutáhtomp matokqsut, onk noh pish kukkinneasuonganu8 wutche k8n8waonganun nashauwe neen & ohke.
9.14 Onk pish n$nih, matohkséhteaon matokqs yeu ohket, áhtomp pish nògqussu ut matokqsit.
9.15 Neit pish nummehquoantam k8n8waongan8 nashauwe neen & kenaau, & nish$noh oaas uppomantamun, wame weyaus: & matta pish wonk nippe tomogkoninno, paguatoun wame weyaus
9.16 Kah ahtomp pish appu matokqsut, onk pish nummônneau onk woh nummehquoantam machémohtag n8n8waonk, nashauwe et God & nish$noh oaas uppomantamun, wame weyaus ohket.
9.17 Kah God unnau Noahoh yeu kukkinneasuonk wutche 8n8waonk ne mánuhkehteaun nashauwe ut neen, & wame weyaus ohket.
9.18 Kah wunnaumonuh Noah waguppanneg Arkut, Shem, Ham, & Japhet, Ham wut8shin ut Canaan.
9.19 Yeush shwewunnaumonuh Noah: & nashpe naghog wame ohke nohkúhkausu.
9.20 Kah Noash kitché ohkehteaenú8, & ohk[e]hteau weenóminneòhteuk.
9.21 Onk wuttattam ne wine, & kogkéussippamou, & poskinau ut weetuomut.
9.22 Kah Ham wut8shun Kainan naum upposkissuonk 8shoh, & wuttinnon neeswe weematoh ut poquadchit.
9.23 Neit Shem & Japhet neemunum hogk8onk, & upponamauon aéhtaueu wuttugket, onk qushkàeog, & puttaghùmwog upposkissuonk 8shuoh: & wuskesuk88ash ómpamòhtaash, & matta naum8og 8shuoh upposkissuonk.
9.24 Kah Noah t8keu wutch 8wineumut, & wahteau peississinutche wunnaumonuh neánhikqut.
9.25 Kah n8wau Kanaan ohquànumunach, 8tinninnèumuneuh wuttinnúmoh weematoh.
9.26 Onk n8wau, 8nanumúnach Jehovah ummanitt8moh Shem, & Kainan pish 8tinninnumunneoh.
9.27 Manit pish nupwishunau Japhet, onk pish ayeúh wuttàyeuonganit Shem, & Kainan pish 8tinninnùmunneoh.
9.28 Onk Noah pomantam mahche tomogkog nishwudt pasuk8e kodtumwae, & napanna tahshinchag.
9.29 Onk wame ukkesukodtumash Noah pasak8gun tahshit pasuk8we kodtumwae, & napanna tahshinchag kodtumwae, neit nupp8
10.1 YEU pometuongan8 wunnaumonuh Noah, Shem, Ham & Japhet, onk wunnaumonàuh neetuoh mahche tomogkog
10.2 Wunnaumonuh Japhet, Gomer, & Magig, & Madai, & Javan, & Tubal, & Meshek, & Tiras.
10.3 Onk wunnaumonuh Gomer, Ashkenaz, & Riphath, & Togarma
10.4 Onk wunnaumonuh Javan, Elisha, & Tarshish, Kittim, & Dodanim.
10.5 Nashpe nag chadch[à]benàog ummunhanòm8wòash Gentiles ut wutohtuwòut, nish$noh howan neàunag wuttinnont8waonk nish$noh neaunag wutteàshinunneongan8 wutohtuout.
10.6 Onk wunnaumonuh Ham, Kush, & Mizraim, & Phut, & Kanaan.
10.7 Kah wunnaumonuh Kush, Seba & Havilah, & Sabtah, & Raamah & Sabtekah: kah wunnaumonuh Raamah, Sheba & Dedã.
10.8 Onk Kush wunnaumonaeu Nimrod: noh n8che missugkenuk ut ohkeit.
10.9 Missugken audchaen ut anaquabit Jehovah, newutche n8waog netatup Nimrod masugkenuk audchaén anaquabit Jehovah.
10.10 Onk newaje kutchissik wuttahs8tamòonk Babel, & Erech, & Akkad, & Kalne ut ohket Shinar.
10.11 Ashur sohham ne wutch ohket, & tannikketeau Niniveh, & keihtotan Rehoboth & Kalah.
10.12 Onk Resen nashauwe Niniveh & Kalah yeu missi keihtotan
10.13 Onk Mizraim wunnaumonaeu Lúdim, & Anamim, & Lehabim, & Naphtuhim.
10.14 Onk Pathrusim, kah Kasluhim (newag 8tsòhhamun Philistim) & Kaphtorim.
10.15 Onk Kanaan wunnaumonieu Sidon umméhtammetúmoh, & Heth
10.16 Onk Jebisitog & Emoritog, & Girgasitog.
10.17 Onk Hivitog, kah Arkitog, & Sinitog.
10.18 Onk Arvaditog, & Zemaritog, & Hamathitog: kah ompetake neadtahshinnehettit Kanaanitog nanwiyeuog.
10.19 Onk ukkuhkonnégon8h Kananitog wutch Sidon peya[u]an Gerar. onk yean Gaza, aúan Sodom & Gomorrah, Admah & Zeboim missaúmushau Lashah.
10.20 Yeuh wunnaumonuh Ham, neadtahshinnehettit, ne unnont8wàhettit wutohtuóut, & wutohtimòeuwòut.
10.21 Onk na en Shemut 8shuoh wame wunnaumonuh Eber, weematoh Jephet mohtomméginit, wuttit neekinneau.
10.22 Wunneechanoh Shem, Elam & SAshur, & Arphaxad, & Lud, & Aram.
10.23 Kah wunneechanoh Aram, U[r], & Hul, & Gether, & Mash.
10.24 Onk Arphaxad wunnaumonaeu Salah, kah Salah wunnaumonaeu Eber.
10.25 Onk neesweekheau Eber, pasuk wussowésn Peleg, newutche noh pomontog ohke chachaubenáusu: & weematoh ussowesu Joktã
10.26 Onk Joktan wunnaumonaeu Almodad, & Shele[s]h, & Hazermaveth, & Ierah.
10.27 Kah Hadoram, & Uzal, & Diklah. 
10.28 Kah Obal, & Abimael, & Sheba
10.29 Kah Ophir & Havilah, & Iobab wame yeush wunnaumonoh Ioktan.
10.30 Kah neh wadohkehettit wutch Meshua nogqueu Shephar, wadchu wutchepwáou.
10.31 Yeuh wunnaumonuh Shem, nish$noh wutteáhsheauyéuunneau, ne unnont8wáhettit, wutohtuòut, wutohtimòeuwòut.
10.32 Yeuh wutteáhteáhshaiyeuongan8 wunnaumonuh Noah, neaunag uppometuongan8 wutohtuòut: & nashpe yeug chachaubenúmun wutohtimòneash ohket, mahche tomogkog.
11.1 KAH wame ohke pasuk unnot8wáonk, & pasuk hett8wonk.
11.2 Kah n$nih wàmohettit chepwoàau, namehteaúog mukkoshqut wutohket Shinar, kah ne wutohkinneau.
11.3 Kah kettúog, hah, ayeuontuh man8nskog, & pannuppu chikoswòntuh: & ahtòog man8nskoh wutch qussukquan, & slime wutche saupàe man8sk.
11.4 Kah n8waog, hah ayimòntuh keihtotan, & qunnukque kommuk, na woh masukom8m8uk kesuk: kah ayimontuh wesuonk, ishkont kussiswaómun yeu ut wame ohkit.
11.5 Kah Iehovah n8keu n8che naum keitotan & qunnunkqui kommuk, uttiyeu wosketomp wunnaumonáoh ayimmohettis.
11.6 Kah Iehovah n8wau, kusseh missinninnúog pasuk88og, & wame pasuk unnont8waonk: kah yeu n8che ussenáous, & yeuyeu matta woh wuttamhéoog ne ahcheweséhettit.
11.7 Hah n8kétuh pen8wehteúttuh unnont8waonk, onk woh mo wohtauuttéog.
11.8 Nemehkuh Iehovah chachaubenuh na$wutch ut woskeche wame ohket, onk wutahqueteáuunneau ayimun keitotan.
11.9 Newaje ussowetamun Babel, newutche Iehovah na wuttitayimun papèn8want8waonk wame ohket: & na$wutche Iehovah wunnànwiéheuh et woskeche wame ohket.
11.10 Yeush wutontseongash Shem, Shem nequt pasuk8we kodtumwohkog wunnaumonaeu Arphaxad, neese kodtumwae mahche tomogkog.
11.11 Kah Shem mahche wunnaumonaeu Arphaxadah, napanna tahshit pasuk8we kodtumwohkomup: neit wuñaumonaeu & wuttoneu
11.12 Kah Arphaxad pamontog shwinchage nabo napanna kodtumwae, neit wunnaumonaeu Salahhoh.
11.13 Kah Arphaxad mahche wunnaumonait Salahhoh, yauut pasuk8we kodtumwohkomup, & nishwe kodtummo, neit wunnaumonaeu & wuttôneu.
11.14 Kah Salah pamontog shwinchage kodtumwae, neit wunnaumonaeu Eberoh.
11.15 Kah Salah mahche wunnaumonait Eberoh, yauut pasuk8we kodtumwohkomup, & nishwe, neit wunnaumoaeu & wuttôneu. 
11.16 Kah Eber pamontog shwinchag nabo yau kodtumwae, neit wunnaumonaeu Pelegoh.
11.17 Kah Eber mahche wunnaumonait Pelegoh, yauut pasuk8we kodtumwohkomup & nabo shwinchag, neit wunnaumonaeu kah wuttôneu.
11.18 Kah Peleg pomontog shwinchage kodtumwae, neit wunnaumonaeu Reuhoh.
11.19 Kah Peleg mahche wunnaumonait Reuhoh, neese pasuk8we kodtumwohkomup, & pasak8gun, neit wuñaumonaeu & wuttôneu 
11.20 Kah Reu pamontog shwinchage kodtumwae & nees, neit wunnaumonaeu Serugoh.
11.21 Kah Reu mahche wunnaumonait Serugoh, neese pasuk8we kodtumwohkomup, & nesausuk, neit wunnaumonaeu & wuttôneu.
11.22 Kah Serug pamontog shwinchage kodtumwáe, neit wunnaumonaeu Nahoroh.
11.23 Kah Serug mahche wunnaumonait Nahoroh, neese pasuk8we kodtumwohkomup, neit wunnaumonaeu & wuttôneu.
11.24 Kah Nahor pamontog neesneechag kodtumwae nabo pask8gun neit wunnaumonaeu Terahoh.
11.25 Kah Nahor mahche wunnaumonait Terahoh nequt pasuk8we kodtumwohkomup & nabo pask8gun, neit wunnaumonaeu & wuttôneu.
11.26 Kah Terah pamontog nesausuk tahshinchage kodtumwae, neit wunnaumonae[n] Abramwoh, Nahoroh, Haranoh
11.27 Kah yeush wutontseongash Terah, Terah wunnaumonaeu Abramoh, Nahoroh, & Haranoh, kah Haran wuñaumonaeu Lotuh
11.28 Kah Haran nupup anaquabit 8shoh Terahoh, na ohke ut neeteup, ut Ur ut Kaldes.
11.29 Neit Abraham & Nahor 8mittumwussissinneáoh: Abram ummittumwussoh ussowesu Sarai: & Nahor ummittumwussoh ussowesu Milchah, wuttaunoh Haran, 8shoh Milchah, 8shoh Ishchah
11.30 Qut Sarai mehchéeu wanne wunneechaneu.
11.31 Kah Terah neemunont Abramoh wunnaumonoh, & Lot wunnaumonuh Haran, wunnaumonuh onk wunnaumonuh & Sarai ápenúache, wunnaumonoh Abram ummittumwussoh: & weeche sohham8m8uh wuche Ur en Kaldes, onk woh auog ohke Kanaan & paahettit Haran na wuttaiinnea[u].
11.32 Kah ukkesukodtumash Terah neese pasuk8we kodtumwae, & napanna, neit Terah nupp8 ut Haran.
12.1 ONK Jehovah unnop Abramoh, sohhash ken wutch kutohket & wutch kuttinonkumont, & wutche k8sh weekit, en ohkeit ne woh kenahtinúnum.
12.2 Kah pish kutayimoush missi kutóhtim, & pish k8nánumush & kummishteoush k8wesuonk, & pish k8naneteaónit.
12.3 Kah pish n8nanumóog neg wanánumukquéaneg: & pish nutohquanum noh ohquanumukquean, & ut kuhhogkan wame kutt8wadtuongash ohket pish wunnanumoog.
12.4 Neit Abram sohham ne anont Jehovah, & Lot 8weechauoh & Abram nesáusuk tahshinchage kodtumwohkum & nabo napanna sohhog en Haran.
12.5 Kah Abram neemunau Saraihoh ummittumwussoh, & Lot weematoh wuñaumonuh, & wame neadtahshekhettit nish magunnumohettiche, & neh keteahogkôunoh wódtinónche Haran, & sohhamwog, onk auog ohke Kanaan, onk peyauog ohkeit Kanaan.
12.6 Kah Abram uppannupwusho[u] ohke, en ohket Sichem, ut pagóntimmúsasqut Moreh: & Kananitog neit ne ohkeit.
12.7 Neit Jehovah naéitau Abramoh, & n8wa[u] k8skannemunneog nuttinnumauónean yeu ohke: & na wuttit ayimun Altar en Jehovahut, uttiyeuwoh naéitauwop.
12.8 Kah ne 8ch ontsinnun, en wadchuut wutchepwoóntuwae Bethel, & ne ponamun week, Bethel wutchéksuau, & Hai wutchepwóou, & na$ut ayim Altar en Jehovahnit, & weehquetum 8wesuonk Jehovah. 
12.9 Kah Abram nayaiyaiom en Sowanaiyeu.
12.10 Kah na mahshagquodt ut ohket, & Abram w8msu en Egipt, na wutaiin, newutche mahshagquod wussaume ne ut ohkeit.
12.11 Kah n$nih paónt kishke Egipt, unnau Saraihoh ummittumwussoh, kusseh yeuyeu k8wahush k8neet kummóneónteánit.
12.12 Newutche pish n$nih Egyptiansog nógquean, pish n8waog yeuh ummittumwussoh, & pish nunnushhukquog, qut pish kukketeáhukquog.
12.13 K8wehquetumoush n8wash neetompas, onk woh n8ni wutche ken: & pish nukketeahogkou pomantam wutche ken.
12.14 Kah n$níyeup Abram paont Egypt, Egyptianog wunnauóuh mittumwussis nikkóme wunneetu.
12.15 Kah Wussontimósumoh Pharaoh wuñauóuh, & woweenomóuh ut Pharaohut: & mittumwussis neemunop en Pharaoh weekit.
12.16 Kah wunnadchanau Abramoh newutche nahog: kah wuttússheepsumeu, & wutoxenumeu, & ukquohquohquóanetauogkómeu nomposhimuk, & wuttinnúmu wosketompuh & mittumwussissoh & ukquóhquohquonetaúogkomeu usquoshimwoh, & kamelsoh.
12.17 Onk Jehovah onkquommómheuh Pharaohoh, & neh weekit misheonkquommom8ongash, newutche Sarai Abram ummittumwussoh.
12.18 Neit Pharaoh weekomau Abramoh, & wuttinuh toh kittinheh? tohwutch mat usséas yeuoh nummittumwus?
12.19 tohwutch n8waan neetompas yeuoh? ne n8che kodummittumwussin newutche yeuyeu, kusseh, kummittumwus, neemun & monchish.
12.20 Onk Pharaoh unnau wuttinnúmoh wéoggéheáhteóg; & moncheáheuh nagum, & ummittumwussoh & neadtahshekhettit.
13.1 NEIT Abram ogquodchuop wutch Egypt, nagum & ummittumwussoh, & wame ne adtahshekit, & Lot weeche, en Sowanáyeu.
13.2 Onk Abram ahche weenauweeteup puppinashimwoh, Silver & Gold.
13.3 Onk neyaiyaiomp wutch Sowanayeu paúhsuke Bethel, ne ohkeit weske wádt8tap, nashauwe Bethel, & nashauwe Hai.
13.4 Ne adtàyikup Altar, ne ad negonne ayikup: kah na$ut Abram wehquetum 8wesuonk Jehouah.
13.5 Lot wonk weechauont Abramoh, papeississitcheg & matukenukeg neetasuog wunóhteau, & weekuwòash.
13.6 Onk ohke mat tápenum8p wamunon náhoh, noh wuttin weechayeuwtuttinneaóont, newutche wuttinneetuongan8 missi, onk woh mat weechayeuwuttéog.
13.7 Onk penuánittuonk nashauwe ohtop wutassammuáenumoh wunnetasumoh Abram, & nashauwe wutassammuáenumoh wunneetasumoh Lot: & Kananitog & Perisitog neit ne 8tohkinneau.
13.8 Onk Abram w[u]ttinuh Lotuh, k8weequetumoush ahque penuánittuonk ohtaj nashauwe neen & ken, & nashauwe nutassammuaenumoh & kutassammuaénumoh, newutche k8weemattittimun
13.9 Sun mo wame ohkeno anaquabean? k8wequetumoush chipin kuhhog wutch neen, menadtuhteashean nen nuttinohteasheam, as[u]h aninnuhteashean nen nummenadtuhteasheam
13.10 Neit Lot spadtauwompu & moneam wame mukoshqut Jordan nippe monate nish$noh$ut, asquam Jehovah paguato8gk Sodom & Gommorrah: netatuppe wuttittanohketeaonganit Jehovah, neane ohkit Ægipt peyan nogque Zoar.
13.11 Neit Lot pepenam wame mukoshqut ut Jordan & Lot wutchepwaiyeu & chadchabeonittuog.
13.12 Kah Abram wutohteup wutohket Kanaan, & Lot wutohteup keitotanash mukoshquttáut, & weeteup kishke Sodom.
13.13 Qut wosketompaog Sodom matchetowog, & matchenéhéaog Jehovah m8cheke.
13.14 Neit Jehovah unnau Abramoh mahche Lot chippeit wutch nahog: yeuyeu tohshinish kuskesukquash, & wutuhquàish wutch uttoh ápean, Nanumayeu, & Sowanayeu, & Wutchepwayeu, & wutcheksuoh.
13.15 Newutche wame ne ohke nauman kittinnumáuunun, & kuskannemunog micheme.
13.16 K8skannemunog nuppon onatuh puppissiyeuut ohkeit, nemehkuh wosketomp wóogkeetog puppissiyeuash ohkeit, onk woh wòogkemau wonk k8skannemunneoh.
13.17 Omkish paspwushaush ohket nesahteag & ne anukskag: newutche kittinnumauunnun.
13.18 Neit Abram ontattau weetu, & paont na wuttaiin pagontimmusasqut MAmre, ut Hebron, & na$ut ayim Altar wutch Iehovah.
14.1 ONk n$nihyeup pomantog Amraphel ketass8t Shinar, Ariok ketass8t Elassar, Chedorlaomer ketass8t Elam, & Tidal ketass8t wutohtimóneash.
14.2 Yeug ayikeg ayeuwuttuonk, en Bera ketass8t Sodom, & en Birsha ketass8t Gomorra, Shinab ketass8t Admah, & Shemeber ketass8t Zeboiim, & ketass8t Bela, ne Zoareu8.
14.3 Wame yeug weechúhwuttúog wunnohteaiyeuut Siddim, ne salte kehtoh.
14.4 Nabo neese kodtumwae, wuttinneúmoh Chedorlaomer, & nabo nishwudt kodtum8g wutahquánumòuh.
14.5 Onk nabo yauut kodtum8k, Chedorlaomer peyau, & tahs8timwoh neh weeche, & wuttinnetahwhòuh Rephaimsoh ut Ashteroth Karnaim, & Zuzimsoh ut Ham, & Emimsoh ut Shaveth$Kiriathaim.
14.6 Onk Horitsoh 8wadchum8wòut Seir pajeh mukoshqut Paran; kishke touohkomuk.
14.7 Onk qushkeog & peyaog ut Enmishpat ne Kadesheu8k, & wuttinnetahwhouh wame wutohtuwoont Amalekiteog, & wonk Amaritog wodohkitcheg Hazezon$Tamar. 
14.8 Onk sohham ketass8t Sodom, & ketass8t Gomorrah, & ketass8t Admah, & ketass8t Zeboim, & ketass8t Bela (ne Zoareu8) & náh 8weech8hwuttinneaoh 8nohkôoúut Siddim.
14.9 Ne Chedorlaomer ketass8t Elam, & ne Tidal ketass8t wutohtimóneut, & Amraphel ketass8t Shinar, & Arioch ketass8t Ellasar, yauog Ketass8timwog, en napanna.
14.10 Onk 8nôohkôi Siddim numwohtou pussohtéganit slime, & tahs8tamwog Sodom & Gomorra wussemowog, & na petshaog & nag ashqueneanutcheg ussishauog wadchuut.
14.11 Onk wame neemunnumwog maumachiyeuash ut Sodom, & Gomorra, & wame meechum, & moncheog.
14.12 Onk tohqunáog Lotuh, Abram weematoh wunnaumonuh, wodohteup Sodom, & ummaumachiash, & moncheog.
14.13 Onk pasuk peyau pohquohhogkup, & unnau Abramwoh wuttahebrew, newutche ayeu mukoshquttaut Mamre wutamorite weematoh Eshkol, & weematoh Aner, kah yeuh 8weetauwadtinuh Abram.
14.14 Onk n8tog Abram missinnówi keematti wáâmunau ukquáquodtatteaumoh wuttinnumoh at neekinitche nehenwonche weekit, nishwe pasuk88wog & neg nabo shwosuk tahsuog, & 8nomatuhkaòuh Dan weehque.
14.15 Onk chipwúnau wuhhogkuh nogwe en nahog, nagum, & wuttinnúmoh nukonaeu; onk wuttinnetahwhòuh nahog, & 8namatuhkaòuh en Hoba, menadchéaniyeu Damaskus.
14.16 Onk quhchuwuttau wame maumachiash, & wonk pas8wau weematuh Lotuh, & ummaumachiash, & mittumwossissog, & missinninnuh.
14.17 Onk Ketass8t Sodom sohham wunnogskauoh, mahche qushkéit wutch aniunetáhwhaonganit Chedorlaomer & Ketass8timwog neh weeche, ut 8nôòhkoòut Saveh, Ketass8t wut8nôohkôaiyeumut.
14.18 Kah Melchisadek ketass8t Salem sohwuttau petukqunnunk & wine & noh mo wussephausuaénumoh quanunkquappit God.
14.19 Kah 8nanumuh, & n8wau, 8nanumunaj Abram nashpe quanunkquapit God, wadchanuk ongkouwe Kesuk & ohke.
14.20 Kah 8nànumunaj quankquapit God noh ponont kummatwomoh kenutcheganit. Kah wuttinnúmaoh piukque chippai wame teanteaquáshinash.
14.21 Kah Ketass8t Sodom unnau Abramoh, aninnumah keteahogkon8wòog, & ken neemunish maumachiash. 
14.22 Kah Abram unnau Ketass8tamwoh Sodom, nuttáshinnúmaomp nunnutcheg Jehovah quanunkquapit God, wadchanuk kesuk kah ohke.
14.23 Matta woh keneemunnúmmaunn8h pémunneate, asuh mattógqunap, & matta woh neemunnùmo ne teaguas ne ahtoan, ishkont woh kussim n8weenaikeh Abram.
14.24 Webe yeu meechhettit wuskenuog, kah wutchippaiyeum8 neg wosketompaog weechógqueúhpanneg Aner, Eshkol, & Mamre neemunnumòhettich wutchippiyeúm8.
15.1 MAhche yeu n$nag, wuttinn8waonk Jehovah peyaanuk Abram ut mònomansinneate, n8wau, ahque wabesish Abram, nen kutogqunneg & ahche mishekutonkquatunk.
15.2 Kah Abram n8wau, Lord Jehovah, teaguas kittinninnúmah, michemwusháan matta wunneechàneunàte, & piahqutuk ut neekit yeuoh Eleazer wut$Damaskus.
15.3 kah Abram n8wa[n], kusseh, matta kittinnúmaiyeup wuskannem, & kusseh noh neekhit ut neekit, noh wamahtunk nutahtauonk
15.4 Kah kusseh wuttinn8waonk Iehovah en wuhhogkate n8wa[n], yeuoh matta pish wamáhtoou kutahtauonk, qut noh nehenwonche wag kenogkussit, noh pish wamohtoau kutahtòonk.
15.5 Onk uppas8woh poquadchik & n8wau, yeuyeu natauwompish kesukquieu, & ogkem anogqsog, woh wamogkemat: & wuttinnuh, onk neyane pish k8skannémunog.
15.6 Onk wunnamptam en Jehovah$ut, & wutogquanumoh sampweusseàeneuunneate.
15.7 Onk wuttinuh neen Jehovah sohh8wunukquéop wutch Ur Kaldees, onk woh kittinnumáunum ne ohke, woh kutáhtaunat.
15.8 Onk n8wau Manit Iehovah, toh pish nuttinwahteauun nutahtouunate. 
15.9 Onk wuttinnuh neemunnumwansheh kowashinem nashwekodtumwohkog, & Turtle wuskuhwhunnan, & wuskisham wuskuhwhunnan.
15.10 Kah yeuh 8wame neemunoh & wutchadcabenuh ut nôeu, & wuttattàtuppissumoh, qut psuksésoh matta wutchadchabenoh.
15.11 Kah puppinshasog paahettit weyausut, Abram wutamahòhkaòh
15.12 Kah waont mishekouéonk peyaaunuk Abram, & kusseh mishepohkeni à8wabesuonk wunuhkukkongqun.
15.13 Kah unnau Abramoh, wahteauan wahteaush k8skannemunog pish penuwohteaóog ohke matta wuttaihéou, & pish 8tinninnúmunneáuh, & nag pish wutonkquomomhéouh yauut pasuk8we kodtumwáe.
15.14 Kah wonk ne wutohtimóin nag neh wadtinnenúmhettiche pish n8sumoog, & ompetak pish sohhamwog mishénaeetuonganit.
15.15 Onk pish kutom k8shut wunohteaeu, pish kuttit posukkinit ut k8nenukukquiinneate.
15.16 Qut yauut pometuonganú8g pish wonk qushkeog, newutche ummatcheseongan8 Amoritog asquam numwohtáno.
15.17 Kah n$nih waont onk pohkenai, & kusseh neahhuttannunnag paguttoó8k, & wequánanteg chágohtag pannupshaum8 nashaúwe chepaiyeuut.
15.18 Ne kesukok Jehovah wunn8wau Abramoh, n8wau, en k8skannemunut nummagun yeu ohke wutch Ægypte Sepuut, onk yean kehteihtequt Euphrates.
15.19 Ukkenite, ukkenezite, ukkadmonite.
15.20 Wuthittite, Upperisite, & Rephaimog.
15.21 Kah Wutamorite, & Ukkananite, & ukGirgasite, & wutJebusite
16.1 QUT Sarai Abram ummittamwussuh matta wunneekitteunk8oh; & wuttiñúmu mittumwussissoh wutegiptionuh ussowesu Hagar.
16.2 Kah Sarai unnau Abramoh, kusseh yeuyeu God numméhcheegik, k8wehquetumoush weetauam nuttinnum, mamiát woh n8neechan nashpe nagum: & Abram wunn8swetauoh ne an8wadt Sarai.
16.3 Neit Sarai ummittumwussoh Abram, neemunau Hagaroh wuttinnum wutEgiptianoh, mahche piukque kodtumwàe wutohket Abram ohket Kanaan, & wuttinnumauunoh wessukeh Abram 8mittumwussissinneate.
16.4 Kah petutteauóneau Hagaroh, & wompoquoo[u], & wahteunk 8wompoquauonk ummishonànumau wussonksquaumoh, nehenwonche wuskesukqut.
16.5 Kah Sarai unnau Abramoh, nuttinhetteàonk kuttinhin, kuttinnum[ù]nup nuttinnum ut kuhpannôganit, & nag 8wompequauonk, nummishanànumit nehenwonche wuskesukqut, Jehovah wussittich nashauwe ken, & nashauwe neen.
16.6 Qut Abram unnau Saraihoh, kusseh kittinnum kenutcheganit appu, unneh uttôh en wunegik ut kuskesukqut: & Sarai onkapunnànont, 8sem[o]etunkquoh wutch anaquabit. 
16.7 Kah wunnamheuh wutangelsumoh God, ut kishke tohkekomú ut touohkomukqut, kishke tohkekomuut ut mayut Shur.
16.8 Kah n8wau Hagar wuttinnúmoh Sarai, tunoh k8m, & tunoh kutom & n8wau, n8chepuhh8wam wuskeukqut nussonkquom Sarai.
16.9 Onk wutangelsumoh Jehovah wuttinuh qushkesh en kussonksqomut, & hohpush ut agwu wuñutcheganit
16.10 Onk wutangelsumoh Jehovah wuttinuh muttaanhennon nummuttaáneh k8skann[è]munog m8cheke, matta pish waogkemoog, newutche monaog.
16.11 Kah wutangelsumoh God wuttinuh kusseh k8wompequa[u], pish k8naumoni, & pish kuttisswen Ishmael, newutche n8tam God kutohquanumòonk.
16.12 Kah pish touohkomukquoshimweninuù8 wunnutcheg ayeuuhkóneau nish$noh wosketomp & nish$noh wosketomp wuñutcheg ayeuwohkonuk: & pish ayeu anaquabenit wame weematoh
16.13 Onk wuttissowenon Manit ne àn8wop, ken Manit kenàeh newutche n8wau sun nunnatinneah noh nógqueh?
16.14 newutche wuttohhamuk ussowetamun Beerlahairoi, kusseh nashauwe Kadesh & Bered ohteau.
16.15 Onk Hagar neechau wunnaumonuh Abram, & Abram wuttissowenon wunnaumnuh Hagar neechajeh, Ishmael.
16.16 Kah Abram shwosuk tashinchag kodtumwohkomup & nequtta Hagar neechad Ishmaeloh wutch Abramoh.
17.1 KAH Abram pask8gun audtashinchage kodtumwohkog, & pask8gun, Jehovah naeshtaau Abramoh, & wuttinuh nen Manit wame manuhkèsee pompomushaush anaquabeh pannuppe wunmeetush.
17.2 Kah nutayim n8n8waonk nashaueu nen & keen, & kummuttaanhesh m8cheke m8cheke.
17.3 Kah Abram sukoshkodtassun & God ukken8nun n8wau.
17.4 Papaume nen, kusseh n8n8wàonk k8weetomuk & ken pish wut8shin monagish wutohtimóneash
17.5 Kah matta pish wonk kuttehinnitteóh Abram qut pish kuttissowis Abraham, newutche katayimoush 8t8shin m8nagish 8tohtimóneash.
17.6 Kah kummuttaanhesh m8cheke m8cheke kah kutayeuush wutch wutohtimóneash & ketass8tamwog pish 8mwog kuhhogkáte.
17.7 Kah nummenuhkehteuh n8n8waonk nashauwe nen & ken & k8skannémunneog nahohtôeu ken ut uppométuongan8wóut, wutch machemohtag wunn8waonk & woh neen kummanitt8m, onk kuskannemunneog nahohtôeu ken
17.8 Kah kittinnumaush & k8skañemunneog nahohtôeu ken ohke neadt pen8wohteayeap wame ohke Kanaan machemohtag ohtóonk & nen nnag ummanitt8m8oh.
17.9 Kah wuttinnuh God Abrahamoh, & pish kenanaeihteóh n8n8waonk, ken & k8skannemunneog nahohtóeu ken uppometuongan8óut
17.10 Yeu n8n8waonk uttoh pish nanauwéhteauóg ut nashauwe nen & ken & k8skañemunog [m]ahohtóeu ken nish$noh pasuk wosketomp pish quoshqusáusu:
17.11 Kah pish kukquoshqussumumw8 ut uhquáeu k8weyaus8, & yeu pish kukkinneasuonk wutche wunn8waonk nashauwe ut nen & kenaau.
17.12 Kah noh shwosuk audtahshikqun apit, pish quoshqusausu kenukeu kenaau, nish$noh wosketomp ut kuppometuongan8wóut, noh ut neekit weetuomut, & noh tapwhut howane penuwot wutche teauguash, uttiyeuoh mat wánaumóneyéan.
17.13 Noh ut neekhit keekit, & n$noh adtoáop wutche teauguash, noh mos wunnamuhkut quoshqusausu, & n8n8waonk pish ohteau keyausut, wutche machemohtag wunn8waonk.
17.14 Kah matta quoshqusauseg wosketomp, 8weyaus ut uhquáeu matta quoshqusausin8k, n$noh keteahogkou pish tumwuswau wutch ummissinninnútu, n$noh pohquanum n8n8waonk.
17.15 Kah wuttinuh God Abrahamoh, papaume Sarai kummittamwussoh, matta pish kittehhenoh Sarai, qut pish ussowesu Sarah.
17.16 Kah pish n8nanum, & pish kittinnumaush wunnaumonuh nashpe nagum, & n8nanum, & noh pish wutohtimowonganú8, ukketass8timóm8oh missinninnúog pish 8mwog wutchhogkate.
17.17 Neit Abraham sukoshkodtassun, & hahanou, & n8wau ut wuttahut, sun pish n8neechan nequt pasuk8we kodtumwohkom & Sarah pasak8gun tashinchage kodtumwohkom, sun pish neechau?
17.18 Onk Abraham unnau Goduh woi onk woh ishmael pomantam ut anaquabean.
17.19 Kah God n8wau Sarah kummittumwos wuñamuhkut pish k8ch wuñaumoni, & pish kuttissowen Isaak, & pish nummenuh kehteau n8n8waonk wutche machemohtag wuñ8waonk & wuskannemunneoh nahohtóeu.
17.20 Kah papaume Ishmael ken8taush, kusseh n8nanum, nummishummeechumeh & nummuttaáneh m8cheke m8cheke pish nabonees88woh santimoh onk nummishteoh wutohtim.
17.21 qut n8n8waonk nummenuhkehteauon Isaak uttoh pish Sarah neechadche wutche ken ne wonk aquompak kodtum8k.
17.22 Kah ahque keket8hkauont, & God ashpet wutch Abrahamut
17.23 Neit Abraham neemunau Ishmaeloh wuñaumonuh, & wame neekinutche ut weekit, & wame adtoadcheh wutche teaugas, nish$noh pasuk wosketomp, kenugke wosketompaog weekit Abraham, onk quoshqussum weyaus ut uhquae, ne kesukok ne án8wop God.
17.24 Kah Abraham pask8gun tahshinchage kodtumwohkom, & pask8gun, ne quoshqusuk 8weyaus ut uhquae.
17.25 Kah Ishmael wunnaumonuh nabo nishwe kodtumwohkumoh ne quoshqussuk 8weyaus ut uhquae.
17.26 Ne kesukok quoshqusausu Abraham & Ishmael wuñaumonuh
17.27 Kah wame wosketompaog ut weekit, neekinutcheh ut weekit, & adtoohpoh wutche teauguas penuwohteuh 8weeche quoshqusausinneuh.
18.1 ONK Jehovah naeihtaau ut pagontimusasqut Mamre & appu wusquoantamut weekit kâsittag.
18.2 Kah ashpuhquait natawompu & kusseh, nishuoh wosketompuh weechekompaumuk, & nauont quohqueu wutch squoantamut weekit, & wunnogskauwoh, & nauwaeu en ohkekontu.
18.3 Kah n8wau nussontimom, namehteaúnon kitteamonteánittuonk ut anaquabean, ahque paumushaush k8wehquetumoush wutch kittinninnúmut.
18.4 Neemskomunach nippeémes k8wehquetumoush, & kutchessittau8k kusseet8woash & anwôhsin8k ut kishkunk.
18.5 Kah neemskom kodchuhkoi petukqunneg, neemóunúhkun kuttahh8wóog, mahche ne nag pish kummonchem8, newutche yeuwudj payauónate kittinnum, onk nag n8wàog ussish ne án8wáan.
18.6 Kah Abraham kenupshau en wetuomut en Sarahut, & n8wau teanuk nanashwunush shwe peksú8 nanóhkinnóhsik n8khik tuttouhpunush petukqunnunganèhtaash ut n8tau áhotag.
18.7 Kah Abraham ussishau wunneetasumut, & nôs8au Kalfoh n8hkésu & weekun, & uppaudtaonuh wuskénúh, & teanuk ukkesôh.
18.8 & nemunum butter & sogkodtunk, Kalfoh ne kesiswoncheh & upponuh anaquabenit nahoh, & noh kishke neepau ut kishkunk: onk meetsuog.
18.9 Kah wuttinnóuh, uttoh woh Sarah kummittamwus? & n8wau kusseh weetuomut.
18.10 Onk n8wau, qushkeon nukqueshkem en kuhhogkaáau neadt8che pomantam8wonganú8k, & kusseh Sarah kummittumwussis pish wunnaumonaieu, & Sarah n8tam ut weetuom[u]t, squontamut, ut uppusquanuwóut
18.11 Kah Abraham & Sarah mohtantam88og, & sepepomantamwog, & Sarah wutahquenaiin neyane mittumwussissog.
18.12 Newutche Sarah kemeu hahanu, & n8wau mohtantamon woh n8weekontam8ongan, & nussontimom wonk mohtantog?
18.13 Kah Jehovah unnau Abrahamoh, tohwhuch Sarah hahanit? n8wau, sun wunnamuhkut pish neecham mohtantamon?
18.14 Woh wussíog-gehukqun Iehovah, neádt8che kuhk8wámuk pish nukqushkem en kuhhogkáte, neádt8che pomantamowonganu8k, & Sarah pish wnnaumónieu.
18.15 neit Sarah quen8wau, n8wau, matta nutahánu, newutche wabesu; onk n8wau matchaog, qut kutahánup.
18.16 Kah wosketompaog neepoog nawutch, onk nuhquaéog Sodom: & Abraham 8weechauuh, ummonchanuh en mayut.
18.17 Onk Jehovah n8wau, sun woh nutáhtuttáuon Abraham, ne kodnéhheog?
18.18 Newutche Abraham wunnamuhkut pish 8tohtimòin missi & menuhkoi, & wame wutohtimòneash ohkeit pish 8nauumoog ut nagum.
18.19 Newutche n8wàeh, noh poh piahtimau wunneechanoh, & weechininnúmonche nahohtôeu, & pish nanaihteaog ummay Jehovah, ussen sampwagk & wussittumòonk onk woh Jehovah uppaudtauón Abrahamoh ne anomp.
18.20 & Jehovah n8wau, newutche missi ummauunnitteauáonk Sodom, & Gomorrah, & newutche ummatcheseonganooash ahche uhqunneunkquodtash.
18.21 Nunn8kem yeuyeu, & nunnaum toh wuttin usseneau neyan8wómuk, ne paôónukqueh qut matta n$nán8g, onk nukkodwahteoun:
18.22 Kah wosketompaog qushkeog na$wutch, & auog nogque Sodomut, qut Abraham ash neepau anaquabit Jehovah.
18.23 Onk Abraham uppas8sukauoh, & n8wau, sun kuppagwun sampwesecheg weeche matchet8wog?
18.24 Paguodcheh napannatashinchagodtog sampwesécheg ut keiht8tanit, sun pish kuppagwun, & matta pish k8wadchanum8h ne ayeuonk, newutche napannatahshinchagodtog sampwesecheg na apitcheg?
18.25 Na8sukash ne ussen, nushon sampweussécheg weeche matcheet8woh: & sampwesecheg neyaneyeuwéhettit matcheet8ut, na8sukash, noh wussittuk wame muttaok sun mat sampwesu?
18.26 Kah Jehovah n8wau naméheog napaanatahshinchagodtog sampweusseáenúog ut Sodom ennóm8tani, neit nukketeahôog wame neg noh apitcheg, newutche nag.
18.27 Neit Abraham wunnamp8hamaúoh, & n8wau, kusseh yeuyeu, wôus nutapshom ken8non Jehovah, qut nen webe pupissai & pukque.
18.28 Paguodche matta wutappéineau naap[n]natahsuoh sampwesecheg, neh woh napanna wutteáshinéhchagsinneau, sun kuppáguadtoh wame Keihtotan ukquenassinneaôut napanna tahsuog? & n8wau, naut nameheog yauonchagkodtog & napanna tahsuog, matta nuppaguadtaóuun.
18.29 Kah wonk ukken8nuh & n8wau paguodche woh naut kenameh yauonchagodtog & n8wau matta woh nutussen newutche yauonchagodtog.
18.30 Kah wuttinuh wóiyikisseuh k8wehquetumonsh ahque musquantaj God, & nukket8kam, paguodche naut kenameh shwinchagodtog & n8wau matta woh nutussen naut nameheog shwinchagodtog.
18.31 Kah n8wau, kusseh yeuyeu wôus ne nuttinne ken8non God, paguodche pish nesneechagkodtog kenameh naut, & n8wau woh nuppaguanoog wutche neesneechagodtoh.
18.32 Kah n8wau woiyikisseuh k8wehquetumoush ahque musquantaj God, & webe majish pasukqut nukkeket8kam paguodche pish kenameh piukqussuog: & n8wau, matta woh nuppaguanoog piukqusséhettit.
18.33 Neit Jehovah monchu quenau mahche ken8nont Abraham, onk Abraham au wutohket.
19.1 ONK neesuog Angelsog peyauog Sodom, wanongk88k, & Lot appu 8squoantamut Sodom, nâont neepau onk woh wunnogskauoh, & náuaémo wuskesuk en ohkekontu.
19.2 Kah n8wau kusseh yeuyeu nussontimomog quinnuppegk kowéquetumauúnn[n]mw8, wekit kuttinninnúmw8, & nequttaqunohteagk, & kutchsittau8k kusseet8woash, onk nompoáeu omohkeòg pish kummonchemw8 kuttâongan8wóut, & n8waog matta, qut nutapimun poquadchik wómpanu.
19.3 Kah m8cheke ummenuhke nanumpassúmuh nahog, & quinnuppeog, petutteaog weekit, onk ummishadtupweheuh, & apwau weekog petukqunnunk, & meetsuog.
19.4 Qut asquam kaéhetteg wosketompaog ne Keiht8tanáte, wosketom[q]aog Sodom weenuhkomog wetu, wuskenuog & kutchisog wame missinninnúog waéenu Otan.
19.5 Kah wehkomóog Lotuh, & wuttinóuh, uttiyeug wosketompaog pétakunkqueáneg yeu nohkog sohwhutaiinnean, onk woh n8wahéonnónog.
19.6 Onk Lot sohham wutch squoantamut & yeá[u]ittánum nahohtôeu.
19.7 Kah n8wau k8wehquetumaunumw8 neematog ahque neen matchesegk.
19.8 Kusseh yeuyeu nesuog nuttânog matta waheunkeg wosketompuh k8wehquetumaunumw8 nag kuppaudtaunnaóont kenaau & unnehhuk nag ut$toh en tapeneamóg ut kuskesukko[u]óut webe yeug wosketompaog ahque toh unnéheuk newutche yeu waj peyaog ut agwe onkouohtàut neekit.
19.9 Kah n8waog amakompau, wonk n8waog yeuoh pasuk wuttinneapeyon, & kodwussittum, yeuyeu kumm8cheke kummatchenehennumun onk nagoh, onk ukque[h]tauóuh wosketompuh Lotuh, m8cheke onk pas8tshaog kod pohquanumwog squoant.
19.10 Qut wosketompaog sonkhenchaiéog & pethennaog Lotuh wetuómut, en wuhhogkaoont, onk yeanittânumwog.
19.11 Kah wuttogkomouh wosketompúh pogkenumoonk neg apitcheg squoantamut papeissitcheg & matikénukeg, onk sauanumwog ummiskomunnaout squoant.
19.12 Kah wosketompaog unnaog Lotuh, sun yeu wuttapinneau onkatoganeg, asuh waseenumukqueaneg, & kenaumonog & kuttânog & nish$noh teag ahtôan yeuut otanit, yeu$wutch sohh8us yeu$wutch ayeuonganit.
19.13 newutche nuppaguatauunnan yeu ayeuonk newutche ummishont8waongan8 nano missi ut anaquabit Jehovah, & Jehovah nuttann8nukqun nuppaguatauunn[á]nonat.
19.14 Onk Lot soham, ken8nau wasenemukqutcheh uttoh weetauomunutcheh wuttânoh, & n8wau, neepau8k sohham8k yeu$wutche ayeuonganit, newutche Jehovah yeu uppaguatauun otan: qut ut wuskesukqu wasenemukqutcheh neyane ogk8wau mamúskeyimuk.
19.15 Kah nompoàeu Angelsog wahwàpimàog Lotuh, n8waog, omkish, neemun kummittumwos & neeswe kuttânog, yeu apitcheg, ishkont kummahtus Otan ut ummatcheseonganit.
19.16 Kah padjeh n$naiyit wosketompaog ukkogkenóuh wunnutcheg, & wunnutcheg ummittumwussoh, & wunnutcheganoash neeswe wuttônuh (Jehovah kodtumonteanumont) & wussoh8unóuh & upponòuh poquadch8tanit.
19.17 Onk n$nih pas8àhettit poquadchit, n8wau pohpuohwhutaush kuppomantamóonk, ahque ompamúhquàish, asuh ahque apsh wame mukoshquttàut, pohquohush en wadchuut, ishkont kutûshkoméhit.
19.18 Kah Lot wuttinuh nahoh, woi ahque n$naj [n]ussontimom.
19.19 kusseh yeuyeu kuttinnum miskom kitteamonteaneteaonk ut anaquabean, & kummishteauun kummonaneteaonk ne aseanshean, wadchanumon nuppomãtamòonk matta woh teanuk nuppohquohum8 en wadchuut ishkont wosketuonk nunnàhtwunuk & woh nuñup
19.20 Kusseh yeuyeu, yeu otan pàhs8 woh nutúsishònate, & peasin: woi na paudshonti (matta peasini[nn]8?) & pish nukketeahogkou pomantam.
19.21 Onk wuttinuh kusseh kuttàpene[á]umaúnun yeu$wutche, & matta pish nukkepuhteaú yeu Otan ne wéhquetamaéan.
19.22 Kenupsash na usishash newutche matta woh toh nutussúh, toh woh na kuppeam, newajeh hettamuk Otan Zoar.
19.23 Nepâuz paspishop ut ohkeit Lot petutteadt Zoar.
19.24 Neit Jehovah sokanum ut Sodom & ut Gomorra brimstone & n8tau, wutche Jehovah wutche kesukquiug.
19.25 Kah ukkepuhonash yeush Keihtotanash, & wame mukoshqut & wame neg noh apitcheg Otanatash, & ne noh ata[n]égik ohkekontu.
19.26 Qut ummittumwussoh ompámuhquayoh wutch uppusquanit, & ayéuau pogkomuhquonkanu salt.
19.27 Kah Abraham t8keu nompoaeu en na neepokup ut anaquabit Iehovah.
19.28 Kah unnohquaeu nogqueu Sodom & Gomorra, & nohqueu wame ne ohkit mukoshqutàut, & ummòneneàmun, & kusseh, pukutâou ohket onatuh ahhut sâbâsumuk àhun nupukutàig.
19.29 Onk n$nih, God paguatunk otanash mukoshquttaut, God mehquanumau Abraham, & sohh8w[u]nau Lotuh wutch nôeu kepuhkonittuonganit, ne kepuhteadt otanash ne wodohkit Lot.
19.30 Kah Lot sohham wutch Zoar, onk ayeu wadchuut, & neeswe wuttaunoh weeche: newutche wabesu ayin Zoar, & weetu hassunneekit, nagum & neeswe wuttaunoh.
19.31 Kah mohtomégit unnau weesumussoh, K8shun kutchaiyeu8, & matta woh toh wosketompa[u]n8 yeu ohket kuppetakonukqunnanónut, ne asehettit wame muttaohkèog.
19.32 Hah wuttattamwéheuntuh K8shin wine, onk woh keneesinàn, onk woh k8wadchánumauòmun 8skannemeneuh K8shin.
19.33 Onk wuttattumweheáog 8shuoh wine ne nohkog, onk mohtomégit petutteau, onk neesin 8shoh, kah matta wahteau ne seepsuk & omohkeit.
19.34 Onk n$nih nompuhkeig, mohtomegit unnau wesumussoh, kusseh neesinup n8sh wanongk8k: wonk wuttattamweheuntuh wine yeu nohkog, & petutteash, & neesin onk woh k8wadchanumauómun 8skannemeneuh K8shin.
19.35 Kah wonk 8tattamweheòuh 8sh8oh wine ne nohkog, & peississit neepau, & wunneesinuh, kah matta wahteau ne seepsuk & ne omohkit.
19.36 Neméhkuh neeswe wuttônuh Lot wompequauog wutche 8sh8oh.
19.37 Kah mohtomegit wunnaumonieu, & wuttissowenuh Moab, yeuoh 8sh8oh Moabitog yeu pajeh kesukok. 
19.38 Kah weesumassoh wonk wunnaumonieu & wuttissowenuh Benãmi: yeuoh 8sh8oh w[u]ñeechanoh Ammon yeu pajeh kesukok.
20.1 ONK Abraham na 8mun sowanohkomukqut, & wutohtu nashauwe Kadesh & Shur, & namshpeyau ut Gerar.
20.2 kah Abraham n8wau papaume Sarah ummittumwussoh yeuoh nummissis & Abimelech ketass8t ut Gerar an8hteam8, & wunnemunoh Sarah.
20.3 Qut God peyaònau Abimelechuh ut kouénate nukonáeu & wuttinuh, kusseh ken kenup newutche na mittumwussis neemunadt, newutche noh wuss8.
20.4 Qut Abimelech asquam pas8sukaùonk, & n8wau, Lord, wonk kenéhtòh sampwesea wutohtimòin.
20.5 Sunnummatta nuttugk8us yeuoh nummissis? & nagum, nux nagum nehenwonche n8wop, yeuoh nuttònugqus: ut nussampwéteahaonganit, & matta woskehuwomun8ut nunnutcheg yeu nutussen. 
20.6 Onk God wuttinuh ut kouénate, nux n8wahteoun yeu kutussen kussampweteahaonganit, newutche kutchékénunup wutch kummatchenèheneate, newutche matta kittinnánumunóh mussin.
20.7 Kah yeuyeu qushkenumau wosketomp ummittamwussoh, newutche noh Manittowompaénin, onk pish kuppeantamwanshhuk, & pish kuppomantam: & matta qushkenuma[u]òadt, wahteaush pish wunnamuhkut kenup, ken & wame ne ahtauan.
20.8 Newajeh Abimeleh omohku nompoáeu, & weekomau wame wuttinnùmoh, & yeush kutt8wongash wuttinnnonash wamu ut wuttauogk8wòut, onk wosketompaog m8cheke wabesuog.
20.9 Neit Abimelech wehkomau Abrahamoh & wuttinnuh, toh kittinheimûn? & toh kittinne wuttamhish, onk woh kuppaudtah & nutass8timòonk ummishe matchesenate? kuttinhenneash nish matta woh aséonsh.
20.10 Kah Abimelech unnau Abrahamoh, teuguas kenaum yeu waj ussean?
20.11 Kah Abraham n8wau, newutche nuttenantamup, wunnamuhkut, qushaonk God matta yeu ayeuonganit ohtano, onk woh, nunnushhukquog newutche nummittumwussoh.
20.12 Qut wunnamuhkut noh nummissis: ne wuttônoh n8sh qut matta wattônoh n8kas, onk n8mittumwussissin.
20.13 Onk n$nih God ayimungquean nanwúsho[u] wutch weekit n8sh, nuttinòp, yeu k8womoausuonk pish ànheadn, nish$noh$ut uttôh paôog, n8wash papaume neen nunnohtònugqus.
20.14 Kah Abimelech neemunau sheepsoh, & oxinoh & wosketompae wuttinuúmoh, mittumwussisse wuttinnúmoh, & wuttinnumaunuh Abrahamoh, & ukqushkenumauuh wonk Sarahhoh ummittumwussoh.
20.15 Kah Abimelech n8wau kusseh, nutohke ohteau anaquabean, wutohkish uttoh weekeneaman.
20.16 Onk Sarah unnau, kusseh nuttinnumau kenohtonugqus nequt muttãonganogkotash silver: kusseh yeuoh kutung[q]uequ[o]hhou, k8wutche neg weetomukqueaneg, & wamu, yeu unàushkomunàh. 
20.17 Neit Abraham peantamauau Goduh: onk God neetskeheau Abimelechuh, & ummittumwussoh, & mittumw[é]ssisse wuttinnúmoh, & neechàog.
20.18 Newutche God kuppohwau wame usquàinneuh ut weekit Abimelech, newutche Sarah ummittumwussoh Abraham.
21.1 ONK Jehovah nátawóhhau Saraihoh, ne án8wop, & Jehovah wuttinheuh Sarahoh ne anomp.
21.2 Kah Sarah wompoquau, & neechanishau Abrahamoh wunnaumonuh, ut ukkéechiyeúunneate, ut utt8che neán ukkehtimop God.
21.3 Onk Abraham wuttissowénuh wunnaumónuh neh neekitteáwutche, Sarah neekiteáwonche Isaak
21.4 Onk Abraham quôshquswau wunnaumonuh Isaakoh nishwosuk audtashshikquinápinit, God ne anunn8nop.
21.5 Kah Abraham nequt pasuk8e kodtumwohkom, neekitteáwudt wunnaumonuh Isaakoh.
21.6 Onk Sarah n8wau, God nutahánhik, wame n8togig n8weetanum8mukquog:
21.7 Onk n8wau howan woh ánont Abrahamoh, Sarah woh n8sóou mukiesoh? newutche nunneechanush wunnaumonuh neán kechisuut.
21.8 Onk mukkies kenuppétu, & 8cheninnòp: & Abraham mishènukissu ne kesukkok Isaak 8cheninàte.
21.9 Onk Sarah naau wunnaumonuh Hagar wutEgyptianú8, neekiteauòmpuh Abrahamoh, momontauõt
21.10 Newutche unnau Abrahamoh, pogkes yeuoh missinnòe mittumwussis, & wunnaumonuh, newutche wunnaumonuh yeuoh missinòe mittumwussis matta pish nòmpanunk8 weeche nunnaumonuh weeche Isaak.
21.11 Onk yeu 8saume 8tamanatamhukqun ut anaquabit Abraham newutche wuñaumonuh
21.12 Onk [n]nnau God Abrahamoh, ahque 8tamanatamhukqush ut anaquabean newutche wusken, & newutche kummissinnòe mittumwussis: wame ne an8wadt Sarah n8tamweussish wuttinn8waonk: newutche ut Isaak k8skannèmuneog pish hennèog.
21.13 Oah wonk wunnaumonuh missinnoe mittumwussis, pish nutayimau wutohtimòin newutche noh k8skannem.
21.14 Kah Abraham nompoaeu omohku, neemun petukqunnunk, & wisquad numwohta nippe, & wut[u]nnumaun Hagaroh, (wunayèutunon) & wusken, & moncheah[e]uh: & monchu, & nanwushau touohkomukqut Beersheba.
21.15 Kah nippe mahtshau wishquadt: onk ponau mukkiésoh agwu poshquodchuut.
21.16 Kah monchu, & nummatappu uppiùhsukukauoh, nôasu, woh paudtohtamuk, newutche n8wau, ahque [n]aumutti wunnupp8onk wusken, & uppiuhsukukauoh, & wuttauatonkqussu kah mau.
21.17 Kah God n8tam wuttauatonkqussuonk wusken, & watangelumoh God wehkomau Haga[r]oh wutche kesukquiug, & wuttinuh, tohshipinau Hagar? ahque wabesish, newutche n8tam God wuttauatonkqussuonk wusken uttôh apit.
21.18 Neepaush waapin wusken, kenámwin kenutcheganit: newutche nutayimau missi wutohtimoin. 
21.19 Kah God wôshwunum wuskesukquash, & naum wutahhamonk, & monchu, & numwôhpàgunau wishquau nippe, & wuttattamweheuh wuskenuh.
21.20 Kah God weetomau wuskenuh, & kenuppétu, & weekitam touohkomuk, & sasompwohtau.
21.21 Kah ayeu touohkomukqut Paran: & okasa neemunau mittumwussoh wutch ohkit Egypt.
21.22 Onk n$nih, ne ahquompak Abimelech & Phikol kèhchimugquomp wutayeuteòmuh ken8nàog Abrahamoh, n8waog, God k8weetomuk nish$noh kutussen.
21.23 Newutche yeuyeu chadchekeemeh yeu nashpe[u] God, onk matta woh kuppann8wàenèhu, asuh mat nunnaúmon, asuh mat nunnuumon wunnaumonuh, netàtupe womoausuonk ne àuhen, ne pish kuttinhen, & ne ut ohket uttoh aneaupeyoân.
21.24 Kah Abram n8wau nutchadchekèyeuam.
21.25 Onk Abraham áushkomau abimelechuh newutche wuttáhamonk, uttiyeu abimelech wuttinnúmoh chekéeu nemunumóhettit.
21.26 Kah abimelech n8wau, matta n8wâon howan yeu asit, asuh matta kutuss8unah, asuh matta n8tam8unah, qut yeu kesukok.
21.27 Kah abraham neemunau sheepsoh, & oxinoh, & wuttinnumáuunuh abimelechuh: onk neeswe wunn8wàog.
21.28 Onk Abraham chippúnau nesausuk tahsuoh squoshimwoh shepwussémesog wutch shepséhtu.
21.29 Onk Abimelech unnau Abrahamoh, toh nauwuttam88 yeug nesausuk tahsuog squo[u]shimwóg shipwussèmesog neg chaupunàcheg
21.30 Onk n8wau, newutche yeug nesausuk tahsuog squoshimwog shepsemesog k8tnôòg nunnutcheganit neg woh n8wauwaònukquog, yeu nukkuthamunah yeu wuttahamonk.
21.31 Newutche wutehettamun ne ohke Beersheba: newutche nag neeswe wutchadchekéyeuwónittuog.
21.32 nemehkuh wunn8waog ut Beersheba neit Abimelech neepau & Phikol kechemugquomp wutayeuwehteómut, & qushkeog en wutohtuout Philistiog.
21.33 Onk ohketeau matugquemesash ut Beersheba, & na$ut wéhquetum 8wesuonk Jehovah michme pomantamóeh Manit.
21.34 Kah Abraham wuttineapeyón wutohtuout Philistins m8chetikqunne.
22.1 ONK n$nih, mahche n$nag, God qutcheheau Abrahamoh, onk wuttinuh, Abraham, & n8wau neen yeu.
22.2 Kah n8wau neemun yeuyeu kenaumon kenukquetegheáe Isaak noh womonadt, & aush ohkit Moriah, & naut sephaush chikóhsue sephausuonk ut pasuk wadchuut uttiyeu máshamauun.
22.3 Onk Abraham nompoaeu omohkeu, & appápuwenehteau wutassimoh, onk weechâau neesuoh 8skenumoh, & Is[a]akoh wunnaumonuh, & papassetaham wuttuhqunash wutche chikohsue sephausuonk, & neepau & au ayeuonganit ne anomp God.
22.4 Neit nashikquinukok Abraham spuhquai, & naum ayeuonk n8adtut.
22.5 Kah Abraham unnau 8skenumoh, yeu appek weeche asse, & neen & nunkomp yô nuttónan, & n8w[o]wussumòmun, & wonk hô kuppeyéaunúmun.
22.6 Kah Abraham neemunum sephausuwae wuttuhqunash, & upponamunash Isaakanit wunnaumonate, & neemunum n8teau wunnutcheganit, & chohquog, & neeshauog.
22.7 Kah Isaak ken8nau Abrahamoh 8shoh, & n8wau, N8sh & n8wau, neen yeu nunnaumon, & n8wau, kusseh, n8tau, & wutuhqunash, qut uttiyeuoh sh[e]psemes, wutch chikohsue sephausuonk?
22.8 Kah Abraham n8wau, nunnaumon, God pish quoshaéitaau w[u]hhogkuh shepsemèsoh wutche chikohtae sephausuonk, & neeshauog.
22.9 Kah peyaog ayeuonganit ne mashamaomp God, & Abraham na wuttit ayimun Altar, & 8[m]shitteau wuttuhqunash, & tahtogkuppunau Isaakoh wunnaumonuh, & upponuh woskeche Altar woskeche wuttuhqunit.
22.10 Kah Abraham summagunum wunnutcheg neemunum chohquog, onk woh nushau wunnaumonuh.
22.11 Kah wutangelumoh Jehovah 8weekomuh wutch Kesukqut & n8wau, Abraham Abraham, & n8wau neen yeu,
22.12 Kah n8wau, ahque ponsh kenutcheg nunkompaut, asuh ahque toh$henne, newutche n8wahteoun yeuyeu kukqush God newutche matta kukkishpadtamíen kenaumon.
22.13 Kah Abraham spuhquaeu, & natauwompu, & kusseh, uppushquanit shepse nomposhim sadtúwunnadchin kuppahtu: & Abraham naau & neemunau shepsoh nomposhinwoh, & wussephâusínuh, wutche chikohtae sephausuonk nompu ut wunnaumonuh.
22.14 Kah Abraham neayeuonk wuttissowetamun Jehovah$jireh nean8wómuk ne pajeh yeu kesukok, 8wadchúmut Jehovah pish naumun.
22.15 Kah wutangelumoh Jehovah weekomau abrahamoh wutch Kesukqut nahohtôeu.
22.16 Kah n8wau, nashpeu nehewonche neen nutchadchekeyeuwam, n8wau Jehovah, newutche yeu kutussen, & matta kukkishpadtamieu kenaumon kenukquttegheae.
22.17 Wunanitteaon k8nanumoush, Kah m8chekéhuwàon numm8cheke[u] k8skannemeneog, onatuh anogqsoh Kesukqut, & onatuh nogaeu keechepam kehtahhannit, & k8skannemunneog pish ohtoog 8squontam8 ummatwom8oh
22.18 Kah ut k8skannemunut wame wutohtimoneash ut ohkit pish wunnaneteamunash, newutche keno[s]weetam nuttinn8waonk.
22.19 Neit Abraham qushkeu en 8skenúmut, & neepauog, & weechaittuog en Beersheba, & Abraham wutohtu ut Beersheba.
22.20 Kah n$nih, mahche n$nag, unno[n]ah Abraham, n8wau kusseh Milchah nagum wonk neechauau keematoh Nahor.
22.21 Huz mohtommeginitcheh & Buz weematoh. Kah Kemuel 8shoh Aram,
22.22 & Chesed, & Hazo, & Pildash, & Jidlaph, & Bethuel.
22.23 Kah Bethuel wuttoneu Rebeckah: yeuhoh shwosuk tahsuoh Milkah wunneecha[n]shónuh Nahoroh weematoh Abraham.
22.24 Kah nees[8]kauonche ussowesu Reumah, neechau wonk Teba & Gaham & Thahash & Maachah.
23.1 KAH Sarah nequt pasuk8we kodtumwohkom, & neesneechag & nesausuk, yeush ukkodtum8ash uppomantamóonk Sarah.
23.2 Kah Sarah ut nupp8 ut Kirjatharba, ne Hebron ohkeit Kanaan, & ummauunnitteaaunshu[n].
23.3 Kah Abraham neepau wutche anaquabit wun[u]up8moh, & ken8nau wunnaumonuh Heth, n8wau.
23.4 Neen nuppenuwohteau, & nuttinneapeyón weeche kenaau, aninnumaiegk ohtauunate posekinittuáe ohke, onk woh nupposekin nunnup8m wutch anaquabeh.
23.5 Kah wunneechanoh Heth namp8hama[u]áog Abrahamoh, wuttinóuh.
23.6 N8taiinnean nussontimom ken manittòe Sontim k8wutche neenawun, toh weekeneaman n8weenohkeinónit posekin kenup8m: matta howan neenawun pish k8wohquoantamáuun8mun n8weenohkéinònash wutche ken, qut woh kupposekin kenup8m.
23.7 Kah Abraham neepau kah nàuaeihtauau missininnúh ne wadohkinutcheh, anaquabhettit wunneechanuh Heth,
23.8 Kah ukken8nuh nahog, n8wau, unnántàmóg nupposekinon nupp8m wutch anaquabeh, n8tiegk, & nanompasittumaiegk Ephron wunnaumonuh Zohar.
23.9 Onk woh nuttinumunk wuthassunnegk máchpelah, ne ohtunk 8quahtikónit, uttoh an8adtik pish n8ch aninumungqun wutch ahtaunate posekinatue ohke.
23.10 Kah Ephron weetomau wunneechanoh Heth, & Ephron wuthittite namp8hamauau Abrahamoh, n8tauahettit wuñeechanoh Heth, wame neg petutteacheg squoantamut wut8tanit, n8wau.
23.11 Matta nussontimom, n8tah, kuttinnumaúunun ohteuk, & hassunnegk ne na ohtag kittinnumaúunun, anaquabhettit wunnaumonáoh nummissinninnúmog kuttinnumaúunun, posekin kenup8m
23.12 Kah Abraham nauaeu ut anaquabhettit missinninnúog ne wadtohkitcheg.
23.13 Kah ken8nau Ephronuh, n8tamóhettit missinninnúog neg na apitcheg, n8wau, qut tapeneauman k8weehquetumoush n8tah, kittinnumaush teauguash wutch ohke, nohtinnumah, onk hô na nupposekinnon nupp8m.
23.14 Kah Ephron wunnamp8hamauoh Abrahamoh wuttinuh.
23.15 Nussontimon n8tah, ohke nôadtu yauudt pasuk88ash sheklsash Silver, ne ne teaguas ut nashauwe ne & ken? newutche posekin kenup8m.
23.16 Kah Abraham 8namptauau Ephronoh, & Abraham quttuhhamauau Ephronoh silver ne mashamungqut, n8tamòhettit wunnaumonuh Heth, yauut pasuk88ash sheklsash silver wanegikish ut kenugke kodtauwompasuenúog.
23.17 Kah wutohteuk Ephron, ohteuk ut Machpalah anaquohtag Mamre, ohteuk & hassunnegk ne na ohtag, & wame matugquash ne ohteakonit, 8taht8onganin.
23.18 En Abrahamut wutohtauonk anaquabhettit wunnaumonuh Heth, k8wutche wame petutteacheg 8squoantamut wut8tan.
23.19 Yeu mahche n$nag; Abraham posekinau Sarahoh ummittumwussoh hassunnekit ohteakonit Machpelah anaquohtag Mamre, ne Hebronut ohkit Kanaan.
23.20 Kah ohteuk & hassunnek ne na ohtag ayimun wunnumuhkut wutohtinate Abraham, wutche ohtauun posekinittuáe ohke ut kishke wunnaumonuh Heth.
24.1 ONK Abraham kutchisu8, & sepepomantam, kah Jehovah mahche wuñanumuh Abraham wutch wame teanteaguashinish
24.2 Kah Abraham unnau masugkenutche wuttinnúmoh ut weekit nanawunumúnit wame ne adtashadchásuadt, ponsh k8wehquetumoush kenutcheg agwu neéhquaut.
24.3 Kah kutchadchekeye[n]w[á]hush nashpeu Jehovah Keitannit kesukqut, & Keihtannit ut muttaohket, onk woh mat keneemunoh ummittamwussoh nunnaumon, wuttâun8oh Kananitog neg weetomukuppanneg.
24.4 Qut pish kuttôm nehenwonche nutohket, & nuttinónkumòhtu, & neemun ummittumwussoh nunnaumon Isaak.
24.5 Kah wuttinnumun wuttinuh, paguodche mittamwossis matta weekontam8h yeu pajeh weechógqunate yeu ohket: neit wonk hô nuppasou kenaumon ohkeit ne wómop.
24.6 Onk Abraham wuttinuh, ahque pas8 na wonk nuñaumon.
24.7 Jehovah Keihtanit ut kesukqut, noh neemunit wutch weekit N8sh, onk wutch ohkit nuttinonkumóut, onk noh kân8sop, & noh chadchekeimip, n8wau, yeu kittinnumáunun ohke wutch k8skannemunneut, noh pish an8nau wutangelumoh ut anaquâushaan, & na pish k8tnon ummittamwussoh nunnaumon.
24.8 Kah mittamwossis matta weekontam8g kutasukongqunate, neit pish kuppahkhit yeu wutch nutchadchekéyeuaonganit, wbe ahque pas8 nunnaumon na$ut.
24.9 Kah wuttinúmun wunnutcheg ponam Abraham wussontimomut agwu weehquaut, & wutchadchekeimoh papaume nish aunaksh.
24.10 Kah wuttinnúmun neemunau piukqussuoh Kamelsoh, wussontimom ukkamelsoh, & monchu (newutche wame ummaumachiash wussontimomuh, wunnutcheganit ohtaash) Kah neepau, & monchu en Mesopotamia wut8tanit Nahor.
24.11 Kah ukkamelsumoh uppesitúkqussúmheuh ut poquadchu 8tanit, kishke wuttahhamonganit, wanonk88k, mittumwussisog ât8chu sohamohettit wutáhapàhettit. 
24.12 Kah n8wau, woi Jehovah ummanitt8moh nussontimom Abraham, k8wéhquetumoush aninnumah wunne pomushaonk yeu kesukok, & womóanswaineh nussontimom Abraham.
24.13 Kusseh, yeu nunneepauun kishke wuttahamonganit, & wuttâun8oh wosketompaog 8tanit, sohhamóhettit wadhupàhettit.
24.14 Onk n$nag nunksqua noh pish ànog, ponsh kupp8thansh onk woh n8tattam, & n8adt, wuttattash, & wonk n8tattamweh kukkamelsog, n$noh 8wutch ânadcheh kittinnúm Isaak: & neit pish n8wahteóh k8womoausunneheaonk nussontimom.
24.15 Kah n$nih, asq maht8og, kusseh, Rebeckeh soham noh neeteup ut Bethuel, wunnaumonuh Milchah ummittumwussoh Nahor, weematoh Abraham: upp8thonsh ohteau, wuttugkeit. 
24.16 Onk nunksquau wunneetu m8cheke mòneaúunneate, penomp matta woskeetomp 8waheuh: onk n8keu ut wuttahamonganit & numwôquom upp8thonch8mut, & kâdchu.
24.17 Kah wuttinnúmun quogqueu wunnogskauoh, & n8wau, wuttattamwùhhe k8weehquetumoush ohguhsemese nippe ut p[8]thonchúut.
24.18 Kah n8wau wuttattash nussontimom, & kenuppesen, & n8kinum upp8thonchu ut wunnutcheganit & 8tattamheuh.
24.19 Kah mahche wuttattamheunt, n8wau, kah wonk n8thúpau kukkamelsog, onk mahtsipamhettit.
24.20 Kah ukkénuppeùssen, soqunum upp8thansh ut neetasuog 8tattam8waech8wont, & quogqueu en wutáhamonganit wuttóhupau, wutóhupauau wame ukkamelsoh.
24.21 Kah wosketomp moncha[n]tug chequnikompau, uttoh wuttin Jehovah wunnantamun uppomushaonk asuh matta.
24.22 Onk n$nih Kamelsoh mahche pissumwóhettit, woskeetomp neemunum Golde sogussónou wu[n]ato[h]kéqua[n] paushe shekle & neenash[e]kehtiputénapeash wutch wunnutchegash [un]atóhk[e]qunash piukqutash sheklsash gold.
24.23 Ka[g] n8wau howan wuttaunoh ken? nissohamah k8wehquetumoush, mohchoi K8sh week toh woh ápeog?
24.24 Kah wuttinuh, neen wuttaunoh Bethuel, wunnaumonuh Milchah nekitteauwómpuh Nahoroh.
24.25 Wonk wuttinuh n8wadchanumumun sekuppaghungash kah weatchiminneash wamut, kah toh woh kaemuk.
24.26 Onk wosketomp nauwaémo uppuhkuk, onk wowussumau Jehovah.
24.27 Kah n8wau 8nanumunaj Jehovah ummanit8moh nussontimómoh tohnéadt ummonaneteaonk, & 8nomwayeuonk, pomusháon mayut, Jehovah nutuss8wúnuk weekit nussontimom waweematutog.
24.28 Kah nunksquau monchashau, & wuttinonash yeushoh neg noh àpitcheg weekit okasoh.
24.29 Kah Rebekah wunohtónukqussu, & ussowenau Laban, & Laban sohwusha[u] usishau wosketompaut wutahamonganit.
24.30 Onk n$nih, nag* wussagsóhou, & kehtúpittenápeash ut wunnutcheganit ummissisoh, an8wadt, yeu nuttugqun wosketomp, onk peyaónau wosketompuh & kusseh, neepau kishke Kamelsog, kishke wutahamonganit.
24.31 Kah n8waú, pétutteash ken k8nanumuk Jehovah, tohwutch neepaiyean poquadchit? newutche nummahche quaquashweetam wetu, & ayeuonk toh aphettit Kamelsoh.
24.32 Onk wosketomp petutteau wetuómut, & ómpineau ukkamelsoh, & wuttinnumáup sekuppoghungash & weatchiminneash wutche kamelsog, & nippe kutchessittauun wussetash, & wussetoash wosketompaog wech[ó]gqutcheh.
24.33 Kah upponamauóoh mechum anaquabenit, n8wau, matta numetsúh, onk mahche éyon nuttinsháonk, & n8wau, keket8kash.
24.34 Kah n8wau, nen Abraham wuttinnûmoh.
24.35 Onk Jehovah misheu wunnánumau nussontimomoh, & ummishheuh, & wuttinnúmauh flocksog & heardsog, silver & gold, wuttinnúmoh wosketompuh & mittumwossissoh, kamelsoh kah assesoh.
24.36 Kah Sarah ummittumwussoh nussontimom 8chekitauópanuh wunnaumonuh nussontimomuh kahchisquó8ut: & wuttinnumáunash wame wutahtoongash.
24.37 Kah nussontimom nutchadchekeyeuwáhuk, n8wau, matta keneemunóh ummittumwussoh nunnaúmon 8taun8oh kananiteog uttiyeu ohke wadohkéomp.
24.38 Qut pish kuttôn n8sh wekit, & nuttinauwomóuhtu, & neemun ummittumwuss[o]h nunnaumon.
24.39 Kah nuttinop nussontimom, paguodche mittamwussis matta nutásukunk8.
24.40 Kah nuttinuk, Jehovah noh anaquabit nuppomusham, noh pish k8wecháhtinug wutangelsumoh, & k8nteunk kummay, & pish keneemun ummittumwussoh nunnaumon wutch nutauwamôtu, & n8sh weekit.
24.41 Neit pish kuppahke kuhhog wutch nutchadchekeyeuwaonk peyôan nutauwamóhtu, & mat aninnumungk8an, pish kuppahke kuhhog wutche nutchadchekeyeuwaonganit.
24.42 Kah nuppeyam yeu kesukok wutahamonganit, & nussip, woi Jehovah ummanitt8moh nussontimom Abraham, wunnehteauan nummau uttôh áyoi.
24.43 Kusseh nunneepóh kishke wutahamonganit, & pish n$nih, nunksqua paont wuttúhhupau, & unog, aninnumah k8wehquetumoush nippemes wutch kupp8thonchúut, woh n8tattam. 
24.44 Onk unugqu[é]an, wuttattash ken, & wonk n8thupau kukkamelsog: n$noh 8wutch neh Jehovah an8wóhpah wunnaumonuh nussontimom.
24.45 Kah asq maht8aon ut nuttahut, kusseh, Rebeckah sohham & upp8thonchúm wuttugkit ohteau, & wômsu en wutahamonganit, & wuttúhhuppau, & nuttinôp wuttattamòheh k8wehquetumoush.
24.46 Kah ukkénuppéen, & unn8kinumun upp8thonchúm wutch wuhhogkate, & n8wau, wuttattash, & wonk n8tattamweh kukkamelsog, & n8tattamup & wonk wuttattamweheau kamelsoh.
24.47 Kah nunnat8tomáuop, & nussip howan wuttaunoh ken? & n8wau wuttaunoh Bethuel, wunnaumonuh Nahor, noh Milchah nekitteauómpuh: Kah nupponamau sogkussóhou wuskesukqut & keteuputenápeash ut wunnutcheganit.
24.48 Kah nunnauánum nuppuhkuk, & n8wowussumup Jehovah, & nuttabuttantamau God ummanitt8moh nussontimom Abraham, noh pas8gk8h en sampwe mayut neemunon nussontimom weematoh wuttâunoh wutch wunnaumonuh.
24.49 Onk yeuyeu, womonetuàeu unnehheog, & sampwenèheòg, nussontimom, ussegq, asuh matta, ussegq, onk woh nukqushkem menadchèanit assuh nuttinohkô[u]nit.
24.50 Neit Laban & Bethuel wunnamp8hamauoh, & n8waog: yeu 8m88 Jehovahut, matta woh kittinninn8mun machuk asuh wunnegik.
24.51 Kusseh Rebeckah ut anaquabean, neemun, & monchish, & kussontimom wunnaumonuh ummittumwossisitch, nean8wop Jehovah.
24.52 Onk n$nih Abraham wuttinnúmoh n8tog ukkutt8wongash waussumau Jehovah en ohkéau.
24.53 Onk wuttinnúmun sohwhunum nompakouunash silver[.] nompakouunash gold & hogk8wongash, & wuttinnumáunash Rebekah: & aninnumauau wunohtonugwussoh, & okasoh wáanegugish.
24.54 Kah nag meetsuog, & wuttattamwog, nagum, & wosketompuh neh weetomukqutcheh, & 8wampanohkon, & omohkéog mohtompog, & n8wau, moncheàheh en nussontimómut.
24.55 Kah wunohtónugqussoh & okasoh n8waog, nunksqua n8wetómukqunán ogguhse quinne yean piukkukquinne, mahche ne nag pish monchu.
24.56 Kah wuttinuh nahog, ahque wuttamhegq, Jehovah wunnehteunk nummay, moncheáhegq onk woh nuttom nussontimomut,
24.57 Onk n8waog, nowehkomómun nunksquau, onk nat8tomauóun ut wutt8nut.
24.58 Kah weekomáog Rebekah, & wuttinóuh, yeuoh woh k8wechau wosketomp? & n8wau, n8wechau:
24.59 Onk wuttinánumòuh monchek Rebekah ummisses8oh, & nánómukqutche & wuttinnúmoh Abraham & 8wosketompomoh.
24.60 Onk wunnanumáog Rebekah, & wuttinóuh ken nummissesin, ken muttanonganúush piukque muttanonganog kussuog, kah k8skannemuneog ahtauhettch 8squoantam8ash nag sekeneauóncheg.
24.61 Kah Rebekah neepau, & wunnunksquomoh, & nai8mukquog Kamelsoh, & asukauóog wosketompuh: & wuttinnúmun, neemunau Rebeckah & monchu.
24.62 Kah Isaak 8m mayut wutahamonganit Lahairoi, newutche wutohtu sôwan ohkit. 
24.63 Onk Isaak sohham en ohteakonit wunnonkquáe natwontame peantamunate, & aspuhquait, naau, & kusseh kamelsog peyâog.
24.64 Kah Rebeckah spuhquaeu, & nauont Isaakoh, n8keu wutch Kamelsut.
24.65 Newutche unnop wuttinnúmunuh, howan yeuoh wosketomp pamushadt ohteakonit kenogskunkqun? onk wuttinnùmun n8wau nussontmom newutche neemunoh yánequohh8, weyánequawhun.
24.66 Kah wuttinnumun wuttinnon Isaakuh wame ne asit.
24.67 Onk Isaak uppas8oh okasa Sarahoh wekit, & nemunau Rebekah & 8mittumwussissinneuh, & 8womonuh: onk Isaak wekontamwaheau mahche nupinit okasa.
25.1 NEIT wonk Abraham ummittumwussu, & ussowesu Ketura.
25.2 Kah wunnekitteunkquoh Zimran & Iokshan & Medan & Midian, & Ishbak, & Shuah.
25.3 Kah Iokshan wunnaumonaeu Sheba & Dedan, & wunnaumonuh Dedan Ashurun, & Letushim, & Leumim.
25.4 Kah wunnaumonuh Midian, Epha, & Epher, & Hanoch, & Abida, & Eldaah, wame yeush wunneechanoh Ketura.
25.5 Onk Abraham aninnumauau wame wutahtuonk Isaakuh.
25.6 Qut wunnaumonáuh 8wisquinneunk wutch Abraham, Abraham wuttinnumauh aninnumoadtuongash, & ummoncheáheuh en wutchepwòou, wutch Isaak wunnaumonate (as pomantog) en wutchepwòohket.
25.7 Kah yeush ukkesukodtumash kodtumoash Abraham uppomantamóonk ne pamontog, nequt paasuk8we kodtumo, & nesausuk tahshinchag kodtumo, & nabo napanna tahshit kodtumwae.
25.8 Neit Abraham nashauwonau wunnashauanitt8moh, & nupp8 ut wunne kutchisúunneate mahtauantam, & sepepomantam, & mukinàu en ummissinninnùmehtu.
25.9 Kah wunnaumonuh Isaak & Ishmael nag upposekinòuh, ut hassunnekit Machpelah, wutohteakonit Ephron wunnaumonuh Zohar wuttahittite, anaquohtag Mamre.
25.10 Ne ohteuk âdtàomop Abraham wunnaumonuh Heth, na Abraham posakinon, & Sarah ummittamwussoh.
25.11 Onk n$nih mahche nupuk Abraham, God wunnànumau wunnaumonuh Isaak, & Isaak wutohtu kishke wutahamonganit La-hai-roi.
25.12 Kah yeush wutontseongash Ishmael wunnaumonuh Abraham, noh Hagar wutegiptian, ummaidumoh Sarah neechauompuh Abrahamoh.
25.13 Kah yeush 8wesuongash wunnaumonuh Ishmael nashpeu 8wesuongan88ash, neyaunag uppometeuonganù8ash, mohtomekheonche Ishmael, Nebajoth, & Kedar, & Adbeel, & Mibsam.
25.14 Kah Mishma, & Dumah, & Massa.
25.15 Hard & Tema, Ietur, & Naphish & Kedemah.
25.16 Yeuh wunnaumonuh Ishmael, & yeush wuttissowesuongan88ash, neyaunag wut8tanàoash, & 8wonkon8sin88ash: nabo Soneesugo$ntimòog, neyaunag wutohtimôn8wòash.
25.17 Kah yeush kodtum8ash uppomantamoonk Ishmael, nequt pasuk8e kodtumo, shwinchag kodtumo, & nesausuk tashit kodtumwae, & nashauwoneau wunnashauanitt8moh, & nupp8, & mukinau en ummissinninnúmehtu.
25.18 Onk wutohtuog wutch Havilah onk yeah Shur, ne ohteau anaquohtag Egypt, nogquein Assyria: & nupp8 anaquabenit weematoh.
25.19 Kah yeush wutontseongash Isaak, wunnaumonuh Abraham, Abraham wunnaumoneau Isaak.
25.20 Kah Isaakyauunchage kodtumwohkom womittumwussissit Rebeckah wuttaunoh Bethuel wussyrian, uppadan-Aram, ummississoh Laban wussyrian.
25.21 Onk Isaak wehquetumau Jehovah wutche ummittumwussoh, newutche mehchèyeu, onk Jehovah ukkittumonkutaúoh, & Rebeckah ne ummittumwussoh wompoquauoh. 
25.22 Kah mukkiésog wogkòuineànittúog ut wuttinnomhogkate, kah n8wau, wunnamuhkut n$nag tohwutch yeu Spinai? onk monchu onk woh nat8tomauau Iehovah
25.23 Kah Jehovah wuttinuh: neesinash wutohtmòineash ohtàash kutishquàuneate: & neese chippissuog missinninnùog pish chippeog wutch kenogkusit: & nequt chippissuog missinninnùog pish wutànawunuhkésumòuh onkatoge missinninnúh, & masugkenuk pish 8tinnùmuneuh peississit.
25.24 Onk mahche tahshikquinògoh ne woh adt neechadt, kusseh ógquonsú8og ut ussquainneate.
25.25 Kah negonne sohhog musquesu, wam ut woskeche, onatuh mashquoshiàmuk, & wuttissowenuh Esau.
25.26 Kah mahche n$nag weematoh sohweeoh, & wnnutcheg kogkôunum Esau wogquoan, & 8wesuonk hettamun Jakob, & Isaak nequtta tahshinchage kodtumwohkom neekitteaúut.
25.27 Onk mukitchogqussog kenuppétuog, & Esau ánuadchau wosketomp ut ohteakonit: onk Iakob unninnánum8, apeu weetuòmut
25.28 Kah Isaak womoneau Esauoh, newutch meechwoh 8weyausum, qut Rebeckah womonau Iakoboh.
25.29 Kah Iakob neepatau sôbàheg: & Esau 8m ohteakonit & sauunum.
25.30 Kah Esau unnau Iakoboh, ne moshquaqg unnanumeh quompatash ne moshquag k8wehquetume[ú]sh newutche nussauunum, newadche hennit Edom.
25.31 Kah Iakob n8wau, eyeukesukok eninnumah kummohtomegitteàowonk.
25.32 Kah Esau n8wau, kusseh neen nahen n$nup, & toh pish [u]uttin wunnenéhukqun yeu mohto[m]mégitteaeuwonk? 
25.33 Kah Jakob n8wau; chadchekeim[e]h yeu kesukoh, & wutchadcheké[i]muh, & aninumauau [u]mmohtommégitteauonk Iakoboh.
25.34 Neit Iakob assamau Esauoh petukqunneg, & sabaheg tuttuppuhquamash, & meetsu, & wuttattam, & neepau, & monchu & Esau ummisha[n]òntamuh ummohtommegittauoonk.
26.1 ONK mo mahsh[a]gquodt ohkit, matta negonne mahshogquodt ut ukkesukodtumut Abraham qut onkatuk. & Isaak au Abimelekanit Ketass8timwe Philistims, ut Gerar.
26.2 Kah Iehovah wunnaéihtauoh, & n8wau, ahque w8msish en Egypt, w[u]tohkish en ohkit uttiyeu ànon.
26.3 Enneapeyaush yeu ohke, & k8weetomsh, & k8nanumush, newutche kittinnumàunash ken k8skannémunneog wame yeush ohkeash, & nutussen chadchekéimaonk ne chadchekéimogkup Abraham K8sh.
26.4 Kah k8skannemuneog nummuttaanhéaog onatuh anogqsog kesukqut, & nuttinnumau k8skannemuneog wame yeush ohkeash: & wame wutohtmòneash pish wunnàntamunash ut k8skannemuneut.
26.5 Newutche Abraham noswetamup n8wadtauatonkqussuonk & nanahteaop ummeechuméhteaonk, nuttinn8waongash, nukkúhk8waongash, & nuttinnaumatuongash.
26.6 Kah Isaak wutohtu Gerar.
26.7 Onk neg n8h wodohkitcheg wunnat8tomauòuh papaume ummittumwussoh, & n8wau yeuoh nummissis: newutche wabesu n8wadt yeuoh nummittumwos, ishkont neg ne wodohkitcheg nunnushhukquog wutche Rebekah, newutche noh wunneetu en moneauwòneate.
26.8 Onk n$nih noh sepohteadt: Abimelek Ketass8t Philistines sonk8hquaeu wutch kenogkenéganit, & naau, & kusseh, Isaak pompuog Rebekahoh ummittamwussoh.
26.9 Onk Abimelek ken8nau Isaakoh, & n8wau, kusseh, wunnamuhkut noh kummittamwus, onk toh k8che n8wam, yeuoh nummissis? & Isaak wuttinuh, newutche nussip, ishkont nunnup newutch nagum.
26.10 Kah Abimelek n8wau, teaguas yeu anéhog? paguodcheh woh howan wunneesinuh kummittumwussoh, onk woh kenogskunk8wahukqun matcheseonk.
26.11 Onk Abimelek meechumehkònau wame ummissinninnúmoh, n8wau, howan noh masunònt yeu wosketomp asuh ummittumwussoh, pish nushau.
26.12 Neit Isaak ohkehteau neut ohkit, & attumunum ne kodtumuk nequt pasuk8e tahshéganit, & Jehovah 8nanumuh.
26.13 Onk wosketomp nano missugken, onk nano monchu, onk nano monate, onk yean masugkenuk.
26.14 Newutche wadchanau flocksog & heardsog, & monàoh wuttinnúmoh, & Philistiansog wutiskôunòuh.
26.15 Newutche wame wutahamongash 8shoh wuttinnumoh 8wònuhkonápash pomantog Abraham 8shoh, Philistiansog ukkuphamunàash, & wunnumwohtinau ohke.
26.16 Onk Abimelek unnau Isaakoh, nukâsinan, newutche m8cheke ken kummissugken onk neenawun.
26.17 Onk Isaak na 8mun, & ut weekitea[u] 8nâùhkôauòut Gerar & nah 8tohkin.
26.18 Kah Isaak qushkeit, kutâham wutahamongash nish kodhamukupash pomantog Abrahamoh 8shoh, newutche Philistiansog ukkuphamunaoash mahche nupuk Abraham, & wuttissowetamunash, 8shoh ne âs8w[é]togkup.
26.19 Kah wuttinnùmoh Isaak wônéteaog 8nauhkôi, & na wunnampteauuneau pomantamwe wutahamonk.
26.20 Kah assamoncheg neetasu wutch Gerar kèketehtôadtuog Isaak assamònutcheh wunnetasúmoh, n8waog nippe nutaihen, & wuttissowetamun wutahamonk Ezek, newutche uppenuanumòuh
26.21 Kah ketahamwog o[n]katuk wutahamonk, & ne$wutch wonk penuanumòneau, & wuttissowetamun Sitnah.
26.22 Kah na 8ch ont8tan, & kutaham onkatuk wutahamonk & ne mat penuanuttinneau, & wuttissowetamun Rehoboth: & n8wau newutche yeuyeu God kutayimungqun wamut appuonk, & pish kummishummeechumimun yeu ohkit.
26.23 Onk na 8mun en Beersheba. 
26.24 Kah Jehovah wunnaéihtauh ne nohkog, & n8wau, neen ummanitt8moh K8sh Abraham, ahque wabesish, newutche k8wetomsh, & k8nanumush, & kumm8chekèhtaush k8skannemuneog, newutche Abraham nuttinnùm.
26.25 Onk na wuttit ayimun Altar, & wèhquetum 8wesuonk Jehovah, & na 8weekin, & na$ut wuttinnùmoh Isaak kutahamwoh wutahamonk.
26.26 Kah Abimelch nâsukauau wutch Gerar, & Ahuzzath pasuk 8weetatteamungoh, & Phikol missugkenomp ut wuyayeuwohteamut.
26.27 Kah Isaak wuttinuh nahog, tohwutch peyaaùseòg kenaau, & sekeneauweyòg, & kutamanimwop?
26.28 Kah n8waog, naumunnan wunnamuhkut Jehovah k8wetomuk, & nussimun yeuyeu chadchekeittitteuh neenawun & ken, & togkodtamuttuh wunn8waonk.
26.29 Onk woh mat kummatcheneheùmun, neyane mat kummussùnu[nn]òmunnònup, & neyane wanne teag nummatchteòh, webe k8nenéhennumun, & & k8nohteae moncheahennumunnònup: ken yeuyeu k8nanumuk Jehovah.
26.30 Onk ummishadtupheuh, & nag meetsuog, & wuttattamwog.
26.31 Kah nompoaeu omohkeog, & chadchekeittùog, & {Isaak} ummoncheahuk, & wunnohteae wunnukonòuh.
26.32 {Kah} n$nh ne kesukok {Isaak} wuttinnùmoh peyaoh, & wuttugquoh, papaume wutahamonk ne kodhamohetteup, & wuttinnòuh nummiskomumun nippe.
26.33 {Kah} wuttissowetamun Sheba, newajeh hettamuk Keihtotan Beersheba pajeh yeu kesukok.
26.34 {Kah} Esau yauunchage kodtumwohkom wamittumwssissit Judith wuttaunoh Beeri wuthittite, & Bashimath wuttaunoh Elon wuthittite.
26.35 Yeug 8wesogitteahaongan8 {Isaak} & Rebeckah.
27.1 ONK n$nih {Isaak} kohchisu8ut, & yaném8uk wuskesukquash, woh mat naum8, & weekomau Esauoh mohtomegheoncheh, & wuttinuh, nunnaumon, & wuttinuh, kusseh nen yeu.
27.2 {Kah} n8wau, kusseh yeuyeu nukkechisu, matta n8wahteoh uttiyeu kesukod adt nupp8.
27.3 {Kah} yeuyeu neemunash, k8wehquetumoush, kutauwohteongash, kuppetan, & kutahtomp, & sohhash en ohteakonit, & ahchùteah weyaus
27.4 {Kah} ayimah weekum meechum, neyane womantam, & paudtah, onk woh nummeechun, onk woh nukketeahogkou k8na[n]umuk as nanupp8omp.
27.5 Onk Rebekah n8tam {Isaak} kôn8nont Esau wunnaumonuh, & Esau au ohteakonit, ahchuwéhteau weyaus, & uppaudtauna.
27.6 [Kah] Rebekah ken8nau Jakoboh wunnaumonuh, n8wau, kusseh, nunn8tau K8sh, ken8nau Esauoh keématoh, n8wau,
27.7 Paudtah weyaus, & ayimah wunnum meechum, onk woh nummeets, onk woh k8nanumush ut anaquabit Iehovah as na nupp8omp.
27.8 Newutche yeuyeu nunnaumon, nosweetash [n]uttinninn8wonk neyan unn8nun.
27.9 Aush yeuyeu en flocksut, nemskomah na$wutch neesuog goatsemesog wômnogqutcheg, & nag n8numéchumehkònunk wutche K8sh, neyane womòntog.
27.10 Kah pish kuppaudtaaun K8sh, onk woh meetsu, onk woh k8nanumuk as na nupp8kup.
27.11 Onk Iakob unnau Rebekahnoh okasoh, kusseh Esau nemat 8weshaganu, qut neen numm8ses.
27.12 Paguodche n8sh woh nukquttinu[n], & ut wuskesukqut nen pish neyane as8kekodteámoénin, neit woh nuppaudtau nuhhog matànittuonk, qut matta wunànittuonk.
27.13 Onk okasoh unnuk, matanittuonk ahtaúwutti nunnaumon, qut webe noswetash kúttinnunn8onk, & monch nag ne[m]skomah
27.14 Onk naau & wunâusuoh, & uppaudtauònuh okasah, & okasoh aymwoh wekum mechum, neyane womontog 8shoh.
27.15 Kah Rebekah nemunum 8nèogk8onk mohtomègini[hct]e wunnaumonuh Esauoh, ne ohtag weekit, & wutogquonon Jakoboh nahohtôeu wunnaumonuh. 
27.16 Onk upponamauoh goatsemese askonuh wunnutcheganit, & umm8sittuppukanit.
27.17 Onk wuttinnùmauh wekum mechum, & petukqununk ne quoshauwehtog, ut wunnutcheganit wunnaumonuh Jakob.
27.18 Kah peyaònau 8shoh, & n8wau, n8sh, & n8wau, nen yeu howan ken nunnaumon?
27.19 Kah Jakob unnau 8shoh, nen Esau mohtomegheadt, nummahche ussen neyan ann8sean, omohkish k8wehquetumo[u]sh, nummatapsh, & meetch n8weyaus onk woh kukketeahogkou n8nanumuk.
27.20 Kah Isaak unnau wunnaumonuh, toh kittin teanuk namehteauun nunnaumon? & n8wau, newutche Jehovah kummanitt8m nuppaudtu[n]kqun anaquabeh.
27.21 Onk Isaak unnau Jakoboh, pas8sukah yeuyeu nunnaumon onk woh kukqutunush uttohun wunnamuhkut ken nunnaumon Esau, asuh matta.
27.22 Kah Jakob pas8sukauau Isaakoh 8shoh, & ukquttin[o]h, & n8wau, unnont8waonk wuttinnont8waonk Jakob, qut menutchegash wunnutchegash Esau.
27.23 Kah matta 8wáheuh newutche wunnutchegash weshakinná8ash, neyane wunnutchegash Esau, neit 8nanumuh.
27.24 Kah n8wau, ken wunnamuhkut nunnaumon Esau? & n8wau nen.
27.25 Kah n8wau pas8che paudtah, & nummech 8weyausum nunnaumon, onk woh nukketeahogkou k8nanumuk: & uppas8che paudtauón, & metsu, & uppaudtauoh wine, & wuttattam.
27.26 Onk 8shoh Isaakoh wuttugquoh, pas8sukah yeuyeu, & chipwutt8nápweh nunnaumon
27.27 Kah uppas8sukauoh, & wutchipwutt8nápoh, & manontam ne asumungquok hogk8onk, & 8nanumuh, & n8wau, Kusseh, wuttissumunkqussuonk nunnaumon onatuh ne asumunkquok ohteuk, ne Jehovah wônantog.
27.28 Newutche God aninnumungqush néchipog wutch kesukquiug, & 8nogk8onk ohke, & m8natit [e]ahchiminneash & wine.
27.29 Missinninnúog wuttinnúmish, & wutohtimoneash nauaeihtunkqush, ken Sontimáish ut kematut, & kokas wunnaumonu nauaeihtunkqush, matànumúnaj nish$noh pasuk noh matànumukquean, & wunnanumunaj noh wànanumungquean.
27.30 Onk n$nih Isaak mahche wunánumont Jakoboh, & Jakob quenau monchit wutche anaquabenit Isaakoh 8shoh, Esau wematoh petutteau, wutche wutadchanate.
27.31 Kah noh wonk ayim wunnummechum, & uppaudtauun 8shoh, & unna[u] 8shoh, n8sh omohkij, & mechitch 8weyaus wunnaumonuh, onk woh kukketeahogkou n8nanumuk.
27.32 Kah Isaakoh 8shoh wuttugquoh, howan ken? & wuttinuh nen kenaumon mohtomegheadt Esau.
27.33 Kah Isaak nunnukshau mishenukshaonk m8cheke, & n8wau, howan? uttiyeuoh mahche âdchunt wutche weyaus, & uppaudtunkqun. & nummahchipwun asquam papeyauop, & nummahche wunnanum, nux, & noh pish wunnanumau.
27.34 Kah Esau n8tog ukkutt8wongash 8shoh, mau, muttaupp8su, & wesogkohpausu, & unnau 8shoh, wunnanumeh, nen wonk, woi n8sh.
27.35 Onk n8wau kemat peyau wunnompuwussuwae, & amaunum k8nanumitteaongan.
27.36 Kah n8wau sun$num$matta wunnamuhkut ussowesu Iacob newutche nutas8kekomuk neesit nompe: amaúnum nummohtomegitteau8onk, & kusseh, yeuyeu amaunum n8nanumitteaonk & n8wau, matta k8wadchanumiyeuh wunnanittuonk?
27.37 Kah Isaak wunnamp8hamauoh, & unnau Esauoh, kusseh, nutayimau k8sontimóminneate, & nuttinnumau wame weematut 8tinninnúmunneate, & nummahche menéhke weatchiminneash & wine: onk toh woh kittinhennum ken nunnaumon.
27.38 Kah Esau unnau 8shoh, ken sun nont kenequtahtoh wunànitteaonk n8sh; 8nanuméh, neen wonk woi n8sh, & Esau mishont8wau & mau.
27.39 Kah 8shoh Isaakoh wunnamp8hamungquoh, & wuttugquoh, kusseh 8nogk8onk ohke, ne pish k8tohkin, & neechipog wutch ongkouwe kesukqut.
27.40 Kah pish kenashpe pomantam kuttogkomòneg & pish ken wuttinùmoh kemat, onk pish n$nih, ahtauan nanawunnumóonk pish kuppòhquanum 8wéyan, wutch kussittippukanit.
27.41 Kah Esau sekaneanau Iakoboh newutche wunnanittuonk unnadt woh wunnanumukupau 8shoh & Esau n8wau ut wuttahut, mauongane kesukodtash wutche n8sh teanuk peyaum8ash, neit pish nunnush nemat Jakob.
27.42 Yeush ukkutt8wongash Esau mohtomegheonche unnonash Rebekah, & an8team8 & wehkomon Jakob nahohtôeu wunnaumonuh, & wuttinuh kusseh, kemat Esau tapheau wuhhogkuh papaume ken, noh kittinshikqunate.
27.43 Newutche yeuyeu nunnaumon, nosweetash nuttinn8waonk & neepaush, kenupsaush en Laban nematut, ut Haran.
27.44 Kah weetom ohgusse quinne yeán kemat kutáhquanumukqunate.
27.45 Yeán kemat ummusquantamóonk qushkem8uk wutche ken, onk woh 8wánantámun ne áhhead, net nutan8team, kah pish kenemskont na$wutche, tohwutch woh wannéhenóg pasukkesuk?
27.46 Kah Rebekah wuttinuh Isakuh, nen nussauunum nuppomantamoonk newutche wuttônuh Heth: Jakob mittumwussit wuttaunoh Heth, yeug netatupe nawajeh wutá[û]nimúkeg neohkeit, toh pish nuttinne wunnenehukqun nuppomantamoonk.
28.1 ONK Isaak wehkomau Iakoboh, & 8na[n]muh, & ummechuméhkonuh, & wuttinuh, matta k8mittumwussissu wuttonin wutch Kanaan. 
28.2 Neepaush aush Padan$Aram weekit Bethuel 8shoh kokas, & na$ut ummittumwusish wuttônoh Laban kokas wematoh.
28.3 Kah wamenuhkesu manit wunnanumukqush, kah ayimungqush mônáonk: muttaanhukqush onk woh kummônam ut kummissinninnúuneate.
28.4 Kah aninnumunkqush wunnanumáonk Abrahamoh, ken & k8skannemuneog weeche ken onk woh kutohtouun ohke neadtpenawohteaiyean, uttiyeu God anumaomaomp Abrahamoh.
28.5 Kah Isaak moncheáheau Jakoboh, & au Padan$Aram en Laban wunnaumonuh Bethuel wus-Syrian, Rebekah wunohtonukqussoh Jakob & Esau okasuoh.
28.6 Esau nag* Isaak wunanumau Iakoboh, & ummoncheáhheuh en Padan$Aram woh ummittumwussu na$wutche & wunnanumont, & ummecheméhkonuh n8wau matta pish k8mittumwussissu wuttôninneunk wutch Kanaan.
28.7 Kah Jakob n8swehtauau 8shoh & okasoh & mahche ont Padan$Ar[á]m.
28.8 Onk Esau nag* wuttôneunk wutch Kanaan matchit ut wuskesukqut Isaak 8shoh.
28.9 Neit Esau au Ishmael[à]ut & wonk ummittumwussu, mahche nees8kauont, Mahala[l]hoh wuttânoh Ishmael, wunnaumonuh Abraham, wétatu Nebaioth, 8mittumwussissinneate.
28.10 Onk Iakob sohham wutch Beersheba, & au nogwu Haran
28.11 Onk ne peyon ayeuonganit, & 8wampanóhkon newutche wayau, & nemunum na ohtagish qussukqunash, & wutohpukquasinúnash, & ne wussepsinin ayeuonganit.
28.12 Kah unnukquom, & kusseh, tohk8tauonk neepatau ohkit, & ompachissin kesukqut, & kusseh, wutangelsumoh God tohk8tauóog & n8kontauóog.
28.13 Kah kusseh Jehovah waabe neepau, & n8wau, nen Iehovah ummanitt8moh Abraham k8sh, & ummanit8moh Isaak, ne ohke ne sepsinan, ne kittinnumauunun & k8skanemuneog.
28.14 Kah k8skannemuneog onatuh pish puppissiyeuash ohkeit, & pish kutchachapenòog en wutcheksúayeu, & en wutchepwóyeu, & en nanùmaeu & sowanayeu, & en kuhhogkate, & en k8skannemuneog wame nish$noh wutteàshiyéuunneau ohkeit pish wunnanumóog.
28.15 Kah kusseh k8wetomsh & k8wadchansh nish$noh kutonush, onk yeu$ut pish kukquihchuunush yeu ohkeit, newutche matta kenùkonùn8, onk mahche ussean uttiyeu ànunnomp.
28.16 Kah Iakob t8kit wutch ukkonénate & n8wau, wunnamuhkut Iehovah yeu wutapin ayeuonganit, & matta n8wahteauúnap.
28.17 Onk wabesu, & n8wau uttiyeuun wabesu ohkeyeu8, yeu matta onkatuk qut week God & yeu kesukque squoant.
28.18 Kah Iakob omohkeu nompoáeu, & nemunum qussuk ne ápuhquásukup, & wunnepatauun wutche pogkomuhquonk, & sokanum pummee wanashque.
28.19 Kah ne ayeuonk wuttehettamun Bethel, qut ne 8wesuonk otan negonne hettamuneau Luz.
28.20 Kah Iakob quoshóau quoshaumaonk God, n8wau, God weetomukqean, & wadchanukquean neàyeoi & aninnumungquean petukqununk ne woh meechu & hogk8onk agwee
28.21 Onk woh nukqushkem wonk n8sh weekit wunnohteàe neit Iehovah pish n8[ma]manitt8mun.
28.22 Kah yeu qussuk neepatauomp wutch pogkomuhquonk, pish God 8weekin, & wame ne pish ànumaiyean wunamuhkut pish kittinmauush nish$noh piukque chepai
29.1 NEIT Iakob au wutaonganit, & peyau ut ohkit wunneechaninneunk ut wutchepwoaeu.
29.2 Kah ummoninneàuoh, & kusseh wutahamonk ut ohteakonit & kusseh nishuog floksog shepsog sepsinog kishke: newutche ne wutch wutàhamonganit wuttattamuneau floksog: & mishikqussuk ohtean wussitt8nònog.
29.3 Kah ne peàhettit wame floksog, & omp8wutchanumunneau mishikqusssuk wutch wussitt8nònog, & wuttattamweheaog shepsoh, & wonk upponamunneau qussuk wussitt8nònog wutayeuonganit.
29.4 Kah Iakob wuttinuh nahog, neematog toh kutaiinneau? & n8waog, Haran neenawun.
29.5 Kah wuttinuh nahog, k8waheaumw8 Laban wunnaumonuh Nahor, & n8waog n8waheôun.
29.6 Kah wuttinuh nahog as kongketeau? & n8waog as keteau & kusseh Rachel wuttaunoh pas8oh sheepsoh.
29.7 Kah n8wau, kusseh as qunni kesuk, asuh asquam woh pas8woog neetasuog moeu, wuttattamwehuk shepsoh, & monchek & assam8k.
29.8 Kah n8waog, n8n[à]numumun, yean wame pas8wônaònt floksog môeu, & yean wutomp8chanumunaònt qussuk wutch wussit8nònog, neit n8tattamheòmun shepsoh.
29.9 Kah as pâm8ahettit nahog Rachel peyau weeche 8shoh wuttusshepsumoh, newutch wutassamuh.
29.10 Kah n$nih, Iakob nauont Racheloh wuttaunoh Laban, weematoh okasoh, & wuttusshepsumoh Laban, okasoh wetateuh, & Iakob pas8sukauoh, & wutomp8chanum qussuk wutch wussit8nónog, & wuttattamwéheuh Laban uffloksumoh okasuh wetatu.
29.11 Kah Iakob chipwutt8napwau Racheloh, & mishont8wau & mau.
29.12 Kah Iakob wuttinuh Racheluh, nen K8sh weematoh, & Rebekah wunnaumonuh: & quogqueu wuttinnon 8shoh.
29.13 Kah n$nih Laban n8tog anaunchem8onaonk Iakob ummussissoh wunnaumonuh, & na ussisshau wunnogskauoh, & ukkoshkodtanuh, & wutchipwutt8napo & uppetutteaheuh weekit, & wuttinnonash Labanoh wame yeush kutt8wongash.
29.14 Kah Laban wuttinuh, wunnamuhkut ken nuskon, & n8weyaus, & 8wetómuh ukkesukodtumash nepâuz.
29.15 Kah Laban wuttinuh Iakoboh, newutche ken neemat, sun woh n8tinninneum kuhhog wutch mo[n] teag? missohhamah toh an unkquatoun?
29.16 Kah Laban nestâunioh, 8wesuonk mohtommegit Leah, & 8wesuonk nahohtôeu Rachel.
29.17 Leah pannikquau, qut Rachel wunnetu, & wunnompamukqussu.
29.18 Kah Iakob womonau Racheloh, & n8wau, nen kittinninneum nuhhog nesausuk tahshit kodtumwae wutch Rachel peississit kuttaunes.
29.19 Kah Laban n8wau, an wunneguk ken kuttinnúmauúnun[$]onk neit aninnumauog onkatuk wosketomp: weetómeh.
29.20 Kah Iakob wuttinúmuhkausu wuhhogkuh nesausuk tahshe kodtumwae, wutch Racheloh: qut wunnauòuh oggùhsse quinne newutche 8womonaonk.
29.21 Neit Iakob unnau Labanoh, aninnumah nummittumwos, newutche nukkesukodtumash numwohtaash, onk woh nuppetukau.
29.22 Kah Laban mohmounau wame ne apitcheg, & ayim mishadtup8onk.
29.23 Onk n$nih wanonk88k, & nemunau Leahoh wuttaunoh, & uppaudtauònuh, & uppetukauuh.
29.24 Kah Laban aninnumauau wuttâunoh Leahhoh, Zilpha wuttinúmun, onk woh ummaidumuh.
29.25 Onk n$nih nompoaeu, & kusseh, noh Leah, & wuttinuh Labanuh, chaugua yeu anhéad? sunnum$matta k8tiñineumeúmus nuhhog wutch Rachel, & toh wutch kutas8kekomeh?
29.26 Kah Laban n8wau, woh mo nano ut nutohkin, magun peississit nukasquam mohtomégit.
29.27 Numwohtaush 8wekum wonk, & yeuoh wonk kittinnumàuunau newutche kutanakausuonk, anúhkonéhtaieum wonk nesausuk Kodtumwae.
29.28 Kah Iakob wuttussen & wunnumwohtauun 8weekum: & wuttinnumauunoh Racheloh 8mittumwussissineate.
29.29 Kah Laban aninnumauau Racheloh wuttaunoh Bilhah wuttinnúmun mittumwussissoh, wuttinnúmoh.
29.30 Kah petukauau wonk Racheloh, & womonoh Racheloh m8cheke onk Leahhoh, & wonk wuttinnúmehkausu wuhhogkuh nesausuk tahshe onkatogish kodtum8ash.
29.31 Onk Jehovah nag* Leah sekeneauóonk wôhshinnúmaau wutusquáinneuh, qut Rachel mehchéeu.
29.32 Kah Leah womp[o]quau, & wunnaumonaeu, & wuttissowenuh Ruben: newutche n8wau, wunnamuhkut Jehovah mónunneam n8támepunáonk, newutche yeuyeu nasuk n8womónuk.
29.33 Kah wonk wompoquau, & wunnaumónaeu, & n8wau, newutche Jehovah wunn8tamun nussekeneánteaonk, newutche yeuh wonk nuttinnumunkqunuh, & wuttissowenuh Simeon.
29.34 Kah wonk wompoquau, & wunnaumonaeu, & n8wau yeu aquompak nasuk umm8sogquéhtunk, newutche nishwompaékitteau: newaj hennit Levi.
29.35 Kah wonk wompoquau & wunnaumonaeu, & n8wau, yeuyeu nuttabuttantamau Jehovah, newutche ussowénont Judah, & ahquegheau.
30.1 KAH Rachel nag* matta wutchekitteauau Iakob, Rachel wutishkauónuh ummissesoh, & unnau Iakoboh, aninnumah mukkiésog, qut matta, onk nunnup.
30.2 Kah Iakob ummusquanumáuonk n8hn8unau Racheloh, & n8wau sun nen nompin God, noh kospaudtamungqean ummeechumúonk kutusquain.
30.3 Kah n8wau, kusseh nuttinnúm mittumwussis Bilhah, noh petukau, &pish neechau[s]it nukkutukqut, onk woh n8neecham noh$wutche.
30.4 Kah wuttinnumáoh Bilahhoh ummaidumoh 8mittumwussissinneate, & Iakob uppetukauau.
30.5 Kah Bilhah wompequau, & neechanushau Iakoboh.
30.6 Kah Rachel n8wop, God n8sumukup, & wonk n8tam n8wadtauatonkqussuonk, & nuttinnumunk wunnaumonain, newaj hennont Dan.
30.7 Kah Bilhah wuttinúmoh Rachel wonk wompequau, & nahohtôeu wutchekitteauau Jakoboh
30.8 Kah Rachel n8wau, mishe quogquadtinnittúonk nukquog[q]uadtinohkon nummissis, & nussongqgeh, & wuttissowenuh Naphthali.
30.9 Leah nag* wutahquegheaonk, neemunau Zipha ummaidumoh, & wuttinnumauónuh Jakoboh 8mittumwussissinneate.
30.10 Kah Zipha ummaidumoh Leah neekitteauau wunnaumonuh Jakoboh.
30.11 Kah Leah n8wau, m8naonk peyaum8, & wuttissowenuh Gad.
30.12 Kah Ziphah Leah ummaidumoh nohohtôeu nekitteauau Iakoboh wunnaumonuh.
30.13 Kah Leah n8wau, n8ni, newutche wuttôneunk pish nuttinnúkquog k8nanumit, & wuttissowenuh Ashur.
30.14 Kah Ruben pomushau kesukodáeu eninnowaut wheatash, & namehteau mandrakes ut ohteakonit, & uppaudtauun okasoh Leahoh: neit Rachel unnau Leahoh, aninnumah k8wequetumoush kenaumon ummandraksumash.
30.15 Kah wuttinuh, sun peamesen keneemunúmayeuonk nahsuk, & wonk kukkod amaunum ummandraksum nunnaumon? & Rachel n8wau, newutche pish keneesunau yeu nohkog newutche kenaumon ummandraksum.
30.16 Kah Iakob 8m ohteaonkit wunnonkquàe, & Leah sohham wunnogskauoh, & n8wau, nawhonk kuppetukah nen, newutche wunnamuhkut nummahche kutann8nsh ken wutche nunnaumon ummandraksumoh, & weetukquom8tuog ne nohkog.
30.17 Kah God wunn8tauuh Leahhoh, & wompoquau, & wutcheketeauan Iakoboh napanna wutteashompaneaont.
30.18 Kah Leah n8wau, God nuttinnumunk nunnoguhkouonk newutche nuttiñumau ummaidumoh nahsuk: & wuttissowenuh Issachar.
30.19 Kah wonk Leah wompoquau, & nekitteauau Iakoboh nequtta tahshu wun[u]aumonuh. 
30.20 Onk Leah n8wau, God nummahche aninnumunk n8neohtóonk, yeuyeu nasuk n8weetomuk, newutche nequtta nutteashompaégitteau, & wuttissowenuh Zebulun.
30.21 Kah ompetak wuttôneu, & wuttissowenuh Dinah.
30.22 Kah God mehquanumau Racheloh, & God wunn8tauoh, & woshwunúmauoh wutusquaen.
30.23 Kah wompoquau, & wunnaumonaeu, & n8wau, God amaunum nuttiaspinumitteáonk.
30.24 Kah wuttehenuh Joseph, & n8wau, Jehovah pish nuttinnumunk onkatoge nunnaumonuh.
30.25 Onk n$nih, Rachel neechad Josephuh Jakob unnau Labanoh, moncháheh, onk woh nuttóm nuttayeuonganit, & nutohket.
30.26 Aninnumah nummittumwussog, & neechanog newutche nag k8tenúmukaúunup nuhhog, & moncheti: newutche k8wahteoh k8tinninnúmuhkauunop nuhhog.
30.27 Kah Laban wuttinuh, k8wehquetumoush namehteauon kitteamonteanittúonk ut kuskesukqut, yeu apsh, nunnetúhtouun wutch qutchehteaonganit Jehovah n8nanumuk newutche ken.
30.28 Kah n8wau, missohhamah kutonkquatunk noh wonk kittinnumaúunun.
30.29 Kah wuttinuh, k8wahteoun ne an wuttinnúmuhkauun nuhhog, & toh nuttin nanauweheónup kenetasúmog.
30.30 Newutche kutohguhs[é]tip weske peyam, onk muttaonóog: & Jehovah k8nanumuk nadteoh paôon & yeuyeu, ahquompak pish wonk nukquoshaeihtam nehenwonche neek?
30.31 Kah n8wau, chauguash kittinnumaúush? & Jakob n8wau matta teag kittinnumaiyeuh: yeu néheean, wonk pish nukqushkem, nutassam, & nanauéhheóog kuffloksumog.
30.32 Nuppannupwusham wame kuffloksumog yeu kesukok, nutamaun wame momonesitcheg, mômóechohkesitcheg netasuog, & wame m8mpamukqussitcheg neetasuog kenugke shepsoh, & chohkesitcheg, & momonesitcheg, ut kenugku goatsog, & yeu pish nutonkpuatunk.
30.33 Neit pish nussampweusseonk wauwóm8 wutch nen saup, toh utt8che peyaum8uk wutch nutonkquatunk anaquabean: nish$noh mat mónonésein, & mat mômochohkesein, kenugke goatsut, & matta moampamúkqussein kenugke shepsog, ne pish tatupantamauonuh kôm8tukus.
30.34 Kah Laban n8wau kusseh, nukkodtantam niyeuut ne an8wáan.
30.35 Onk amaunau ne kesukok nompashimau goats[o]h momonesit, & wame squashimwe goatsoh momonesinutcheh, & chohchohkésinitche nish$noh pasuk n8wompechohkesit, & wame mom8ésitcheh kenugku shepsoh, & wuttinumáunuh nahog en wunnutcheganit wunnaumonuh.
30.36 Onk nishikquinushon na ponamun nôeu nehenwonche & Jakob, & Jakob assamau wunnetasúmeh onkatogane Laban.
30.37 Kah Jakob neemunúmau mehtugk8mesash ashkuhquame métwe, & paudteateámenash, & wompemusseshash, & 8wewómpehinuh, & momoneteauunash mehtugk8mesash.
30.38 Kah ne ponamun mehtugk8mesash nish wowompekinukish anaquabhettit floksog ut pahsohtheganit, & ahhut wuttattamóhettit, floksog paahettit wuttattamóhettit, onk woh wompequau8og notsipamóhettit.
30.39 Kah floksog wompequauog ut anaquohtag mehtugk8mesash, & neechaog neetasuog mômônesitcheg, chohchohkesitcheg, & wéénu momonesitcheg.
30.40 Kah Iakob chipinau lambsoh, & weongqua8kaoh wuskesukquash floksog nogqueu en kohtipúsquanepishinitcheh, & wame moampamukqúsinutche en uffloksumut Laban, & chippeponam nehenwonche uffloksumoh, & matta upponuh Laban wunnetasúmut.
30.41 Onk n$nih mat kénukeg netasuog wompequahettit Iakob ponam mehtugk8mesash ut anaquabhettit wuskesuk8ont, ut pahsohthéganit, onk woh wompequauóog kenugke mehtugk8mesekontu.
30.42 Qut neetasuog n8chumweshettit, matta ne ponamauau, nemehkuh nan8chumwesuoh Laban, qut menuhkesuoh Iakob.
30.43 Onk wosketomp nano monáoh m8cheke, & m8chekohshau netasu, & mittumwussisse wuttinneúmoh, & wosketompuh wuttinnúmoh, & kamelsog & assesog.
31.1 ONK n8tam ukkutt8wongash wunnaumonuh Laban, n8waog, Jakob amaunum wame ohtaúkupash k8shinónut: & ne 8tahtauun ohtágkup k8shinónut, wame ne sohsumóonk wutóhqunúmun.
31.2 Kah Iakob kuhkinneam wuttinnussúonk Laban, & kusseh, matta uppóeu moneauoh neyane negonáe.
31.3 Kah Jehovah unnau Iakoboh, qushkish en wutohket k8shog, & kuttinnowamôuhtu, & k8weetomsh.
31.4 Kah Iakob an8team8, & weekomoh Rachel & Leah en ohteakonit, en wutchippashum8mehtu.
31.5 Kah wuttinuh nahog, nunnaum k8sheu wuttinnussuonk, matta nuppóe monunneungk8, neyane negonáeu, qut ummanitt8moh n8sh n8wetomukup.
31.6 Kah k8wahteauunneau, n8tunninnúmuhkau k8sheu nuhhogkuh weeche wame nummenuhkesuonk.
31.7 Kah k8sheu nutass8kekomuk & ô[s]8wunum nutonkquatunkash piogqut nompe, qut God matta wuttinnánumoh n8woskhukqunate.
31.8 Yeu n8wadt mom8echohkésitcheg, ne pish kutonkquatunk, neit wame neetasuog neecháog mohm8echohkésunitche. Asuh yeu n8wadt wééne momoeesit, ne pish kutunkquatunk, neit wame neetasuog neechaog weenompasik, wutchohkéin8.
31.9 Yeu$in God amaunau wunnetasumoh k8sheu, & nuttinumunkqunash.
31.10 Onk n$nih, ne áhutt8che wompoquahettit netasuog, nuttishpadtauomp, & nunnaum ut kouenate & kusseh nomposhimwog[i]n[e]g ayimánukeg, neg wutchohkéin8 weenompasu, & mohm8echokesuog, & momonesuog. 
31.11 Kah wutangelsumoh God nuken8nukup ut kouenate, & nussim nen yeu.
31.12 Onk n8wau yeuyeu spuhquáish, & naish, wame nomposhimwog neg ayima[y]ukeg, wutchohkéinnu weenompasik, mohm8e chohkésuog & momonesuog, newutch[h]e nunnaumun wame Laban anhukquean.
31.13 Nen Manitto ut Bethel uttôhadt samúnumop pogkomuhquonk, & uttoh adt quoshauáop quoshau[m]aonk God: yeuyeu nepaush, sohhash yeu wutch ohket, & qushkish en wutohtuóut kuttinonkumóog.
31.14 Kah Rachel & Leah wunnamp8hamauoh, & wuttinóuh, as na ohteau nutchippunumónteaonganun, asuh ahteóonk wutche nenawun n8shun wekit?
31.15 Sunnum$matta nutogquanumuk8un penuwohteáut? newutche mag8 nuhhogkanonash, & máhtshadtau wame nutteagwunnónut.
31.16 Newutche wame wenauwetuongash God amaunukish wutch n8shunnónut nen nutaihéin & neechansinnonog yeuyeu neit uttoh anukquean God, ne ussish.
31.17 Neit Iakob neepau, & ponau wunnaumonuh, & ummittumwussoh, kamelsut.
31.18 Kah monchanau wame wunnetasumoh, & wame maumachiash nish nóhtwunukish, & netasu wamuhwhonche ut Padan$Aram, onk woh au Isaakanit 8shut ohkit Kanaan.
31.19 Kah Laban monchu m8swau shepsoh, & Rachel komm8to wuttinneukontunkoh 8shoh.
31.20 Kah Iakob monchu matta wahteauug Laban wussyrian, matta unnunk nummonchem.
31.21 Nemehkuh nagum wussemo, & wame ne ohtunk, & nepau, & qushkodteau Seip, & n8quashau nogqueu wadchuut Gilead.
31.22 Onk unnon Laban, nashikquinokok, Iakob wussemoi. 
31.23 Onk wechauau wematoh, & wunn8sukauóuh nesausuk tahshikquinne, & ummattanóuh wadchuut Gilead.
31.24 Onk God uppeyaonuh Labanoh wussyrian nukkonáe unukquomunate, & wuttinuh, ahque wutch wunneyeuonganit matcheus Iakob.
31.25 Neit Laban mattanau Iakoboh, & Iakob wekitteau ut wadchuut, & Laban weeche wematoh wekiteáog ut wadchuut Gil[i]ad.
31.26 Onk Laban unnau Iakoboh, toh kutussen? kukkemeu moncheunk mat n8wahteouun, & nemun nuttônog onatuh missinòut nashpe togkodteg.
31.27 Tohwutch wussemoan kemeu, & kukkemeu monchem wutche nuhhogkate, & matta kutiss8un? onk woh kummoncheáheaup weeche wekontamóonk, & ket8hamaongash, & pepequoanash, & harpsash.
31.28 Kah matta kittinánumeuh nutchipwutt8napôn nunnaumonog, & nuttônog, yeuyeu kummattammágwe ussem, ne ásean.
31.29 Menuhkesuonk ohteau nunnutcheganit k8woskhenunate, qut ummanitt8moh k8sh8wòog nukken8nukup neásittupukok, n8wau ahque us Iakob wanegik asuh matchet.
31.30 Onk yeuyeu kodmonchean newutche m8cheke kukkodtantamup wek k8sh. tohwutch komm8toan nummanitt8mog?
31.31 Kah Iakob namp8huk unnau Laban, newutche n8wabesip newutche nussip, paguodche woh kutchekeeu neemunnumah kuttônog.
31.32 Uttoh adt nameheadt kummanitt8mog ahque pomantag, anaquabhettit nematinnònog naish uttiyeu wadtaihéean, ut nuhhogkat, & neemunush: newutche Iakob matta wahteaúou Rachel ukkomm8tinuh.
31.33 Onk Laban petutteau wekit Iakob, & Le[e]h weekit, & wekoont wuttinnúmuneunk nesuog mittumwusssissog, qut wanne wunnámheuh, neit sohham wutch Leah wekit, & petutteau Rachel wekit.
31.34 Yeuyeu Rachel nemunont nunneukontunkoh uponoh ohpohteashitteunganit wutch kamelsog, & wutohpapinneuh: & Laban natinneukontam wame wek, qut matta wunnàmheuh.
31.35 Onk unnau 8shoh, ahque toh ussunauwohùnitti nussontimom, newu[a]che matta nunneepauoh anaquabean: newutche ne âhuttéhettit mittumwussissog nutàhtauun, on[k] natinohteau, qut matta nameheàou nunneukontunkoh.
31.36 Onk Iakob musquantam, & ukkeketèhtauoh Labanoh, & Iakob namp8huk wuttinuh Laban; teaguas nuppanneusséonk, teaguas nummatcheseonk, waj musquanittamwe wunnaumatùhkèan.
31.37 Natinneakontaman wame nutahtòonk teaguas kummiskom kummaumachih? yeu ponsh anaquabhettit neematog & keematog, onk woh wussittumwog ut nashauwe kenawun.
31.38 Neesnechage kodtumwae mahche k8weetomsh: squoshimusse shepsoh & goatsoh matta nussauoùog: nomposhimimwe floksog matta nummôhwhôog.
31.39 Noh woh nehnègikàuut, matta kuppaudtauun8un, ne n8wa[n]teauun, kenatauwompatamun ut nunnutcheganit, komm8tomuk kesukod[a]eu, asuh komm8tomuk nukonàeu.
31.40 Yeu mo nuttinaiin kesukodaeu, kussittau nuttônauúshik, & t8hpu nukonaeu, & kouèonk amài wutch nuskesukqut.
31.41 Yeu nuttinaiin neesneechage kodtumwae kekit, k8tinnùmukà[u]unup nabo yauudt kodtumwae wutch nesuog kuttònog, & nequtta tahshit kodtumwae wutch keneetasumog, & kutôhs8wùnum nutonkquatongash piukqut nompe.
31.42 Tohneit ummanitt8moh [u]8sh, ummanitt8moh Abraham, & wabesuònche Isaak matta weetomuk8us, wunnamuhkut woh toh ne kittit moncheàhen: God naum nutôhquanum8onk, & wutanakausuongash nunnutcheg & kutàushkòmuk neasittupukok. 
31.43 Onk Laban wunnamp8hamauoh, & unnau Iakoboh, yeug wuttôneuuk nuttônog, & yeug mukkiòg nummukkiyeùmog, & yeug netasuog nunneetasúmog, & wame ne nauman uttaihe: onk toh woh nuttinhèoog yeu kesukok yeug nuttônog, asuh ummukkiyeùm8uh neh neechahetticheh?
31.44 Yeuyeu newutche peyaush, wunn8wadtuh nen & ken: & wauwònaj ut nashauwe nen & ken.
31.45 Onk Iakob neemunum qussuk, & neepatàuun wutche pogkomuhquonk.
31.46 Kah Iakob unnau weematuh mukinnum8k qussukquanash, & nemunnumwog qussukquanash & wunnumwonkquodtanunàoash, & meetsuog ne ut ne nomungquàg.
31.47 Kah Laban wuttissowetamun Jegarsahadutha. qut Iakob wuttissowetamun Gale[a]d.
31.48 Kah Laban n8wau, yeush nomungquash wauwon nashauwe et ken & neen yeu kesukok, newutch ne hettamun Galeed
31.49 Kah Mizpah, newutche n8wau, Jehovah askuhwhèteaj nashauwe nen & ken, chachaubuhteàog.
31.50 Onkupununadt nuttônog, asuh wonk ummittumwusséan onkatogig onk yeug nuttônog, matta howan k8weetomuk8mun, naush God 8wauon nashauwe ken & neen.
31.51 Onk Laban unnau Iakoboh, naush yeu nom8ungquàg, & naush yeu neepatùhquonk, ne yeu naumònkquttau ut nashauwe nen & ken.
31.52 Yeu nom8ungquag wauwòm8udj: matta kupaumukòmann8un yeu nom8ungquag, & matta pish kupaumukomaèin yeu n8m8ungquag & yeu nepatuhquonk wutch woskehuwaonk.
31.53 Ummannitt8moh Abraham & ummanitt8moh Nahor, ummanitt8m8uh 8shuoh wussitich nashauwe kenawun, & Iakob chadchekèyeuau nashpu wabesuònoncheh 8shoh Isaakoh.
31.54 Neit Iakob sephausu sephausuongash ut wadchuut, onk weekomau weematuh meechinate petukqunneg, & meechupanneg petukqunneg, & nequttaqùnohteaog ut wadchùut
31.55 Onk nompoaeu Laban neepau, & chipwuttauapwau wunnaumonuh, & wuttônuh, & 8nanaumuh, & Laban na 8mun, au wutayeuonganit.
32.1 ONK Jakob aáyomp, & wutangelsumoh God wunnogskauooh.
32.2 Kah Iakob nauont nah, n8wau, yeu wutayeuwèhteomoh God, & wuttissowetamun yeu ayeuonk Mahanaim.
32.3 Kah Iakob an8nau wuttamomeùaènuoh negonaeu, en Esau$ut weematut, ut ohket Seir, wutohkit Edom.
32.4 Onk noh wuttinuh, n8wau yeu pish kuttinnòneau nussontimom Esau, kittinneùm Iakob yeu wussin, nuttinneapeyom Labanut, & na nutayin yeu pajeh.
32.5 Kah n8wadchan oxinog, & assesog, floksog, wosketompae wuttinnèumuneunk, & mittumwussisse wuttinneumuneunk, & nutan8team unnonate nussontimom, onk woh nunnamteoh kitteamonteanittùonk anaquabean.
32.6 Kah an8naenuog qushkeog en Iakob$ut, n8waog, nuppeyaònòmun kemat Esau, & wonk peyau kenogskunk, & yauut pasuk88oh wosketompuh weechâau.
32.7 Kah Iakob mishewabesu, & wuttamantam, onk chippinau missinninnuh ne weechògqutcheh, & floksoh & heardsoh, & kamelsoh neese chippe.
32.8 Kah n8wau, Esau peya[on]ont nequt chepiyeuoh todtogkomont, neit nequt chepiyeuog, neg sequttahwhutcheg, pish pohquohhamwog.
32.9 Kah Iakob n8wau, woi ummanitt8moh n8sh Abraham, & ummanitt8moh n8sh Isaak, Jehovah kuttissup qushkish en [k]utohket, & en kutawâmoohtu, & pish k8nenèhush.
32.10 Nen nuppeisses onk [n]ish papeasikish wame kummonane[t]eaongash, & wame wunnomwaussèonk, ne annumauadt kittin[n]eum, newutche webe anwòhhou weeche nupaumushon yeu Jordan, & yeuyeu nunneesechipa[n].
32.11 Pohquohwusseh k8wehquetumoush wutche wunnutcheganit nemat, wutch wunnutcheganit Esau: newutche n8wabesuon ishkont peyau & nuttadtogkomuk, & wutokasin weeche mukkiog.
32.12 Onk kittinn8wop wunnamuhkut k8nenèhesh, & k8skannemuneog nutogqueh kehtahanne naguntu, ne matta woh wòogketam8mug newutche muttaanwog
32.13 Onk ne kouin ne nuhkog, & nemunum ne ohtag wunnutcheganit mag8onk wutch Esau wematoh.
32.14 Neesit pasuk88oh squoshimwoh goatsoh, & neesinchagodtoh nomposhimwog goatsog, neesit pasuk88oh squashimwusoh shepsoh, & neesinchag[o]dtoh nomposhimwoh.
32.15 Shwinchagodtoh kamelsoh wussogodtunkaninitche, weeche kamelsemesoh: yauonchagodtoh kowashinoh, & piukqussuog nomposhimwog: neesinchagodtog squoshimwog assesog, & piukqussuog assemèsog.
32.16 Onk na upponuh ut wunnutchegan8òut wuttinneumoh, nish$noh wuttinnussinneau chipushaog: & unnau wuttinneumoh, paumukiek, & chadchaube[uu]shagk nashauwe chipwushaonk, & chipwushaonk.
32.17 Kah unnau negonshanutcheh, n8wau, Esau nemat nogushkongqean, & nat8tomungquean, n8wadt, howan ken, & tu[n]ohkut[o]m? & howane wuttaiheuh anaquoshaa[n]?
32.18 Neit pish kussim, wuttaiheoh kittinneum Iakob, yeu mag8onk uss8wuttauun nussontimom ut Esau, & kusseh wonk nagum wuttat$8m.
32.19 Onk netatup wuttinnon nahohtoeu peyònutcheh, & nashéuunutcheh, & wame noh asukoncheg neetasu, n8wadt, yeu pish kuttinnoneau Esau nameh[e]ug
32.20 Kah wonk unn8k, kusseh kittinneum Jakob wuttat$8m, newutche n8wau, n8sekitteoh wutcha$meg8onk negonshaùm8uk, & ompetak pish nunnaum wuskesuk, paguodche wussuhketeahuk nuskesuk.
32.21 Neit mag8onk negonne qushkodteaum8: & nagum ne nohkog weechequom8mau chaubwushanutcheh.
32.22 Kah nepau ne nohkog, & nemunau neesuoh ummittumwussoh, & nesuoh mittumwussissoh wuttinneum, & nabo nequttuoh wunnaumonuh, & qushkodteau ut pongquag Jabbok.
32.23 Onk noh wunnemunoh, & ukqushkodteaheuh sepu[n]t, & qushkodteato wame ne ahtunk.
32.24 Kah Iakb nussiyeu, & wosketomp ukquohquodti[n]ohkònuh wampaneh.
32.25 Kah nag matta wussahkauoh, ummissinoh ut ummauweteasumut: & Iakob wobpéq[u]núkqui quadtinuthettit.
32.26 Kah n8wau ponuneh newutche mohtompan, & n8wau, matta kupponunn8h, kuttùmma wunnanuméan.
32.27 Kah wuttinuh, toh kuttéhenit, & n8wau, Iakob.
32.28 Kah n8wau, matta pish wonk kuttèhenitteuh Iakob, qut Israel, newutche onatuh Sontim kummenuhkes ut Godut kah missinninnùtu, kah kussohkus.
32.29 Kah Jakob wunnat8tomau & n8wau, missohhamah k8wehquetumoush k8wésuonk, & n8wau, tohwutch nat8tomuhteaan n8wesuonk? onk ne wuttit wunnanumòn.
32.30 Kah Jakob wuttissowetamun ne ohke Peniel, newutche nunnau God wuskequkqut wutch muskesukqut, & nukketeaonk wadchanumun.
32.31 Kah quoshkodteadt Peniel pashpishau, & kehkèchhau ut wobpéit,
32.32 newaj wunnaumoneunk Israel matta meechhetteg wutchaht$ne nanohtagkup ne ohtag ut pukquag mobpee, yeu pajeh yeu kesukok, newutche mussinnum ut pukquag wobpee Jakob wutchoht nanohtag.
33.1 ONK Jako[d] spahqueu & natawòmpu, & kusseh Esau peyau, & weechaau yauut pasuk88oh wosketompuh & chippinau mukkiésoh en Leahut, & Rachelut, & ut nesuoh wuttinneumoh mittumwussisoh.
33.2 Kah wunnegonashoh wuttinneumoh mittumwussissog, & wunnechanoh, & Leah, & wunnechanoh nahohtóeu, & Rachel & Joseph wuttat.
33.3 Onk upaumukauoh wunnegonuhkauoh, & nauwaeu en ohkit nesausuk tahshit, kah na pas8sukauont weematoh.
33.4 Onk Esau quogqueu wunnogskauoh, & ukkinuh, & ompatissinwog wussittipukanòash & wutchipwutt8napo, & mauog.
33.5 Kah spuhquaeu, & naau mittumwossissoh & mukkiesoh, & n8wau, howanig yeug weechògqueaneg? & n8wau, mukiog God nanòwe anumaont kittinneumoh.
33.6 Neit wuttinneumoh mittumwossisog pas8tshaog, & mukiog & nauwaéog.
33.7 Kah Leah wonk weeche wunnechanoh pas8tshaog, & nauwaéog: & ompetasik Ioseph pas8tshau, & Rachel, & nauwaéog.
33.8 Kah n8wau, toh kittinnauwuttam neg wame netasuog nogskóuagig? & n8wau, newutche namehteauun wussikiteáhittúonk ut nussontimomut.
33.9 Kah Esau n8wau, nuttápet nemat, wuttaiheesh ne ahtóan.
33.10 Kah Jakob n8wau, matta, k8wehquetumoush, yeuyeu namehteauon kitteamonteanittúonk ut anaquabean, neit nemunush nummag8onk, ut nunnutcheganit, newutche ne waj nunnaum kuskesuk, onatuh naumuk God wuskesuk, & k8womóneh.
33.11 Nemunush k8wehquetumo[u]sh n8naneteaonk ne paudtauun, newutche nanowe n8nanumuk God, & newutche n8wámeit & menuhke nanumpassumoh, & wunnemunúmun.
33.12 Kah n8wau, pomushaituh, & monchetuh, & negonsham.
33.13 Kah wuttinuh, nussontimom wahteoun mukiog n8chumwesuog, & floksog, & heardsog wompequauog n8wechògquog & kenup8hkáhettit pasuk kesuk, wame floksog nupp8og.
33.14 Nussontimom k8wehquetumoush negonuhkau kittinneum & nummánune nummonchaòog, neyanahkuhquomaushahettit, nutanakausuongan anaquashi: & neyanahkuhquomaushahettit mukiog, onk peyauonog nussontimom[n]t, ut Seir.
33.15 Kah Esau n8wau, yeuyeu nukkodtumauunutti nawhutche wechògqueaneg, & n8wau, tohwutche yeu, namehteauwutti kitteamonteanittuonk wuskesukqut nussontimom.
33.16 Kah Esau qushkeu ne kesukok, en mayut en Seir.
33.17 Kah Jakob au Sukkoth, & wekitteau, & wekikauau wunneetasumoh, newajeh hettamuk ne ayeuonk Sukkoth.
33.18 Kah Jakob peyau Shalem, otan ut Shechem, ut ohkeit Kanaanm, wag Padan$Aram: & wetu anaquohtag otan.
33.19 Kah adtôau kodchúhki ohteuk, ne ponuk wek, wunnutcheganit wunnechanoh Hamor 8shoh Shechem, nequt pasuk88h shepsemesoh.
33.20 Kah ne wuttit ayimunau Altar, & wuttissowetamun El Eloe Israel: manit ummanitt8moh Israel.
34.1 ONK Dinah wuttaunoh Leah, nekitteauompoh Jakoboh, sohham natauwóhhau wuttauneunk ne ohkeit.
34.2 Kah Shechem wunnaumonuh Hamor, wuthivite, Sontim ne ut ohkit, wunnemunoh, wunnesinau, & ummatcheuh.
34.3 Kah ukketeahogkôunoh kodtanumau Dinah wuttaunoh Jakob, & womonau nunksquoh, & ukken8nuh ut wuttahut nunksquau.
34.4 Onk Shechem ken8nau 8shoh Hamor, n8wau, yeuoh quaguoshwehtamah nunksquau n8mittumwussissin.
34.5 Onk Iakob n8tog noh mat[ceh]eau Dinahoh wuttaunoh (yeuyeu wunnaumonuh weechayéumoog neetasu ut ohteakonit) & Iakob matta toh éyeu ne toh wuttit peyónau.
34.6 Onk Hamor 8shoh Shechem sohha[u] en Iakob ukkekét8hkauónate.
34.7 Kah wunnaumonuh Iakob wamunit ohteakonit, n8tamòhettit: & wosketompaog neuanatamwog, & wussaume msuqanatamwog, newutche as8kanakausit ut Israelut, neesuk wuttaunoh Iakob matta woh ne asémuk.
34.8 Kah Hamor ukkeket8hkauoh, n8wau, ukketeahogkôunoh Shechem nunnaumon kodtanumoh kuttaunoh, k8wehquetumoush aninnumau ummittumwossitch.
34.9 Kah wetauatitteuh, aninnumaiinnean kuttaun8òog, & neemun8k nuttaununnonog.
34.10 Onk pish k8weechaiyeumimun, & ohke pish ohteau anaquabeyòg: ayèkq, & na$ut anaqushunk, & na wutohkek.
34.11 Kah Shechem unnôh 8shoh & wunnohtônugqussoh, namehteauutti kitteamonteanittuonk ut anaquabèog, & uttôh aseòg ne kittinùmauununeau.
34.12 Uttoh an kodtantamòg wehquetumaiegk mag8onk asuh ahtòonk, kuttinnumauúnneau, ne an8waog: qut aninnumaiegk nunksqua nummittumwossissinate.
34.13 Kah wunnaumonuh Jakob namp8hamauòog Shechemoh, & Hamoroh 8shoh as8kekodteàmoe, & n8waog, newutche matcheheau Dinahoh umissésuoh.
34.14 Kah wuttinóuh, matta woh yeu nutusséinan, aninnumaúon nummiss[é]sinónuh, noh matta quoshqussóseg, newutche ne nukkekômitteaonganun.
34.15 Qut yeu$ut kuttapeneauunumun kenaau, unaiyóg neániyéog, & nish$noh pasuk wosketomp quoshqusausit.
34.16 Neit nenawun kittinnumauunumun nuttaunonog kenaau, wonk neemunnòmun kuttaun8wòog, onk pish k8wetòmunumun, onk pish kuppasuk88mun.
34.17 Kah matta kukkeihtaèog kukquoshqussòsinneaout, neit neemunnòmun nuttaunun, & nummonchemun.
34.18 Onk ukkutt8wongan88ash 8sekitteohkongqunash Hamor & Shechem Hamor wunnaumonuh.
34.19 Onk wusken matta ianòntam8 ne ussenate, newutche tapeneauau wuttaunoh Jakob: & m8cheke quttiánumau, onk wame ut weekit 8shoh.
34.20 Neit Hamor & Shechem yeuh wunnaumonuh peyauog sqoantam$ut otanate, & keket8hkauóog wosketompuh ut wut8tanaóut, n8waog.
34.21 Yeug wosketompaog manunnissuog ut kuhhogkanónut, newutche wutóhkhettich ne ohkeit, & na$ut anaqusháhettich, newutche, ohke, kusseh, wamut nag$wutche, mittumwussitteuh wutaun8uh,& aninnumauontuh kutaunónuh.
34.22 Webe yeu$ut wosketompaog k8n8wónanónog, k8weetomukqunnanónt, kuppasuk8inneanónut, nishnoh wosketomp quoshqusausit, neyane quoshqusaushettit.
34.23 Nishnoh uppuppinushim8m8oh, & wuttinneetuongan8, & nish$noh wunnetasúm8uh sunnum$matta k8tahéinan? qut webe tapeneauontuh, onk pish k8wetomukqunnònog.
34.24 Kah wunnamptauòog Hamor & Shechem wunnaumonuh wame neh sohhamunutcheh wutch squoantamut otanit, & nish$noh pasuk wosketomp quoshqusausu, wame neh sohhamunutcheh wutch squoantamut wut8tanit
34.25 Onk n$nih nashikquinukok kehkecheshettit, neesuoh wunnaumonuh Iakob, Simeon & Levi Dinah wunohtonukqussuoh, neeswe neemunnumwog togkodtegash, menuhke quenittamwog otan, & paguanáog wame wosketompuh.
34.26 Kah nushaog Hamor, & Shechemoh wunnaumon[n]uh en kenag togkodteg, & neemunáog Dinahoh wutch Shechem wekit & sohhamwog.
34.27 Wunnaumonuh Iakob quenittamwog ne nohtòmuk, & mukk8kinnumwog otan, newutche nag matcheheáog ummissésuoh.
34.28 Mukkináog wutshepsum8uh, & wutoxinum8uh, & wutassum8uh, & ne noh ohtag otanit, & ne ohtagupoh ohteakonit.
34.29 Kah wame wenauwetuonk, & wame uppeissésum8uh, & 8mittumwussissineunk ummissinohkonáoh: & mukk8kinòog wame ne ohtag wetuòmut.
34.30 Onk Iakob unnau Simeonuh, & Levioh, k8tamohkusumw8 kummatchemunkqhinneat k8wutche neg wadohkitcheg ohkeit: kenugke Kananitsog, & Perisitzog: & nen nutohguhsinneat, pish nag mukinnéog wutche nen, & pish nushhukquog, & pish nen nuppaguanit, & neek.
34.31 Kah n8waog, noh woh anehheau nummissésinònuh, onatuh n$noh nanunws8dsquaâsit.
35.1 ONK God unnau Iakoboh, nepaush ogquodchuaush Bethel, & na wutohkish, & na$ut ayish Altar en Godut, noh naeihtunkquean, wasémwaen wutch wuskesukqut Esau kemat.
35.2 Neit Iakob unnau neh wame wekit apinitcheh, & wame neh wechogqutcheh, pogken8k penowe manittoog k8wutche kuhhogkaout, & pahkesek, & ôs8wunum8k kutogk8un8ash.
35.3 Onk nepauwutteuh, & ogquodchuontuh Bethel, & na nutit pish ayimun Altar en Godut, noh n8tiup ne kesukok wodtaméhpunàan, & noh weechàop en mayut ne ayomp.
35.4 Onk nag aninnumauàog Jakoboh wame pènowe manitt8h neh apinitcheh wunnutcheganòut, & wame wussàgsohh8unòuh, neh wuttauogkouòut: onk Iakob uppòsekinuh ut n8htimussit kishke Shechem.
35.5 Onk auog, & 8wabesehuwàonk Jehovah ohteau otanàhtu quinnuppe, & matta asuhkauauòog wunnaumonuh Iakob.
35.6 Neit Iakob peyau Luz, ut ohket Kanaan (ne Bethel) nagum & wame missinninnuh weechogqutcheh.
35.7 Onk ne wuttit ayeuon Altar, & wuttissowetamun ayeuonk Ell$Bethel, newutche na God wuttit naèihtaonuh wasémwut wutch wuskesukqut wematoh.
35.8 Kah Deborah Rebekah wunn8s[à]sumoh nupp8, & noh posekinuh wômokôag Bethel, ut agwe n8timissit, & ussowetamun Allon-Bachuth.
35.9 Kah God wonk naeihtaau Iakoboh, waj sohhog Padan$Aram, & 8nanumuh.
35.10 Kah God wuttinuh, kuttissowis Iakob, matta pish wonk kuttissowesu Iakob, qut Israel pish ne k8wesuonk, & wuttiss[o]wenuh Isrel.
35.11 Kah God wuttinuh, nen Manitt8 wamemanuhkése, mishummechumish, & muttáansh, wutohtimóin, & m8naash wutohtimòneash pish wutchayeum8ash kuhhogkát, & tahs8tamwog pish 8mwog kusseganohtogqut.
35.12 Kah ne ohke anúmagup Abraham & Isaak kuttinnumáunu[u] & k8skannemunneog nahohtôeu ken nuttinnúmauòneau ohke.
35.13 Onk God ushpweu nah$wutch ne ut ayeuonganit keket8hkauomp.
35.14 Onk Iakob ponam neepatúhquonk ne ayeuonganit adt ken8nukqut, nepatuhquonk hassun, onk ne wussokanumun wuttattamóe sephausuonk, onk ne wussokanumun pummee.
35.15 Kah Iakob wuttissowetamun ne ayeuonk, God ne adt ken8nomp, Bethel.
35.16 Onk 8mwog Bethel, & na$wutch pas8 Ephrath, kah Rachel nechau, & siogke nechau.
35.17 Onk n$nih siogke nechad, midwife wuttinuh, ahque wabesish, yeu wonk pish k8wadchan kenaumon.
35.18 Onk n$nih keteahogkou aumait (newutche nupp8) & wuttissowenuh Benoni, kah 8shoh wuttissowenukquoh Benjamin.
35.19 Onk Rachel nupp8, & posekinau en mayut, ut nogque Ephrath, uttiyeu Bethlehem.
35.20 Onk Iakob ponamun nepatuhquonk woskeche weenohket, ne pogkomuhquonk 8wenohke Rachel yeu pajeh kesukok.
35.21 Onk Israel na 8mun, & wekitteau ut ongkouwe wonkon8sinit Edaar.
35.22 Onk n$nih, Israel na wadohket, & Ruben monchu, & neesin Bilha 8wishquineuh wutch Iakob, & Israel wunn8tamun; onk wunnaumonuh Iakob nabo nesu8oh
35.23 Wunnaumonuh Leah, Ruben, Iakob mohtomegheoncheh, & Simeon, & Levi, & Judah, & Ishakar, & Zabulon.
35.24 Wunnaumonuh Rachel, Joseph & Benjamin.
35.25 Wunnaumonuh Bilhah ummaidumoh Rachel, Dan, kah Naphtali.
35.26 Kah wunnaumonuh Zilpha ummaidumoh Leah, Gad, & Asher. Yeug wunnaumonuh Iakob, neh adt nekitteawutche ut Padan-Aram.
35.27 Onk Iakob peyaònau 8shoh Isaakoh ut Mamre, ut otanit Arba (ne Hebron) uttoh Abraham & Isaak áneapeyahettit.
35.28 Kah ukkesukkodtumash Isaak nequt pasuk8e kodtumwae & shwosuk tahshinchage kodtumwae.
35.29 Onk Isaak nashomont ukketeahogkonuh, & nupp8: kah mukkinneah ummissinninnúmoh, mahtauntog & sepe pomantog: & wunnaumonuh Esau & Iakob nag upposekinòuh.
36.1 KAH yeush wutontseongash Esau: yeuoh Edom.
36.2 Esau ummittumwussu wuttauneunk ut Kanaan. Adah wuttaumoh Elon, wuttehittite, & Aholibama wuttaunoh Anah, wuttaunoh Zibeon wuthivite.
36.3 Kah Bashemath wuttaunoh Ishmael, wesumissoh Nebaioth
36.4 Kah Adah nekitteau Esauoh, Eliphaz, & Bashemath nekheau Revel.
36.5 Kah Aholibamah nekheau Jeush, & Jaalam, & Korah, yeuh wunnaumonuh Esau, ut nekitteawutche ut ohket Kanaan.
36.6 Kah Esau nemunau ummittumwussoh, & wunnaumonuh, & wuttaunoh, & wame keteahogkôunoh wekit, & wunnetasumoh, & wame uppuppinashim8moh, & wame wuttinnetuonk ne ohtunk ut ohkit Kanaan, onk au wutohtimóneat, wutch wuskesukqut wechaioh Iakoboh.
36.7 Newutche 8wenaiétuongan8 wussaumanit matta woh wunnu wecháyeutèog, & ne ohke uttoh adt penuwohteahettit wunn8nunouh newutche wunnetasúm8uh.
36.8 Nemehkuh wetu Esau wadchuut Seir, Esau noh Edom.
36.9 Kah yeush wutontseongash Esau 8sh8woh Edomitsog wadchuut Seir.
36.10 Yeush 8wesuongan88ash wunnaumonuh Esau, Eliphaz wunnaumonuh Adah, ummittumwussoh Esau: Revel wunnaumonuh Bashemath ummittumwussoh Esau.
36.11 Kah wunnaumonuh Eliphaz, Teman, Omar, Zepho, & Gatam, & Kenaz.
36.12 Kah Timnah 8wishqun wutch Eliphaz wunnaumonuh Esau, & noh nechauau Eliphaz[.] Amelekoh, yeuh wunnaumonuh Adah Esau ummittumwussoh.
36.13 Kah yeuh wunnaumonuh Revel, Nahath, & Zerah, Shammah, & Mizzah: yeuh wunnaumonuh ummittumwussoh Esau.
36.14 Kah yeuh wunnaumonuh Aholibamah, wuttaunoh Anah, wuttaunoh Zibeon, ummittumwussoh Esau: kah nekitteauau Esauoh Jeush, & Iaalam kah Korah.
36.15 Yeug mugquompaog wunnaumonuh Esau, wunnaumonuh Eliphaz mohtomegheonche Esau, mugquomp Teman, mugquomp Omer, mugquomp Zepho, mugquomp Kenez.
36.16 Mugquomp Korah, mugquomp Gatam, mugquomp Amalek. Yeug mugquompaog wutontseonganoh Eliphaz: ut ohkit Edom, yeuh wunnaumonuh Adah.
36.17 Kah yeuh wunnaumonuh Revel wunnaumonuh Esau, mugquomp Nahath, mugquomp Zerah, mugquomp Shammah, mugquomp Mizzah, yeug mugquompaog wutontseonguh Revel, ut ohkit Edom: yeuh wunnaumonuh Bashimath ummittumwussoh Esau.
36.18 Kah yeuh wunnaumonuh Aholibamah ummittumwussoh Esau, mugquomp Jeush, mugquomp Jaalam, mugquomp Korah, yeug mugquompaog wutontseonguh Aholibamah, wuttaunoh Anah ummittumwussoh Esau.
36.19 Yeuh wunnamonuh Esau (noh Edom) & yeug ummugquompomuh.
36.20 Yeuh wunnaumonuh Seir wuthorite, noh ne wadohkit Lotan, & Shobal, & Zibeon, & Anah.
36.21 Kah Dish[a]n, & Ezer, & Dishan, yeug mugquompaog wuthoritsog, wunnaumonuh Seir, ut ohkit Edom.
36.22 Kah wunnechanoh Lotan, Hori & Hema[n], & ummississoh Lotan, Timna.
36.23 Kah yeuh wunnechanoh Shobal, Alvan, & Manahath, & Ebal, Shepo, & Onam.
36.24 Kah yeu wunnechanoh Zibeon neeswe Ajah & Anah, yeuoh noh Anah maskauont mulesoh ut touohkomukqut, assamont wutassumoh 8shoh Zibeon.
36.25 Kah yeuh wunnaumonuh Anah Dishon, & Aholibamah wuttaunoh Anah.
36.26 Kah yeuh wunnechanoh Dishon, Hemdan, & Eshban, & Ithran, & Cheran.
36.27 Yeuh wunnechanoh Ezer, Bilhan & Zaavan, & Akan.
36.28 Wunnechanoh Dishan yeuh, Uz, & Aran.
36.29 Yeug mugquompaog wuthoritsog, mugquomp Lotan, mugquomp Shobal, mugquomp Zibeon, mugquomp Anah.
36.30 Mugquomp Dishon, mugquomp Ezer, mugquomp Dishan, yeug mugquompaog wutontseonguh Hori: kenugke mugquompaog ut ohkit Seir.
36.31 Kah yeug ketass8timwog nanánuwacheg ut ohkit Edom, asquan nan[á]naúnewáhettegkup tahs8tamwog ut Israel.
36.32 Bela wunaumonuh Beor nanaánum Edom, & ussowetamun wutótan Dinhabah.
36.33 Kah Bela nupp8, & Jobab wunnaumonuh Zera ut Bozra wunnompu nanánuwomukquoh.
36.34 Kah Jobab nupp8, & Husham wutch ohkit wuttemani wunnompu nanánuwómukquoh.
36.35 Kah Husham nupp8, & Hadad wunnaumonuh Bedad (noh toôkodtogkup Midian wutohtekonit Moab) wunnompe nanánuwomukquoh, & ussowetamun wutótan Avith.
36.36 Kah Hadad nupp8, & Samlah ut Masrekah wunnompu nanánuwòmukquoh.
36.37 Kah Samlah nupp8, & Saul ut Rehoboth sepuut, wunnompeu nanànuwòmukquoh.
36.38 Kah Saul nupp8, kah Baalhana[u] wunnaumonuh Achbor wunnompeu nanànuwomukquoh.
36.39 K[.]h Baalhanau wunnaumonuh Achbor nupp8, & Hadar wunnompeu nananuwomukquoh, & ussowetamun wutotan Pau, & ummittamwussoh ussowesuoh Mehetabel, wuttaunoh Matred, wuttaunoh Mezahab.
36.40 Kah yeush 8wesuongan8oash mugquompaog wutontseongah Esau, ne ahhut tahshinunnèhettit, ne ahhut tahshohkeahettit ne ussoweshettit, mugquomp Timnah, mugquomp Alvah, mugquomp Jetheth.
36.41 Mugquomp Aholibamah, mugquomp Elah, mugquomp Pinon.
36.42 Mugquomp Kenaz, mugquomp Teman, mugquomp Nibzar
36.43 Mugquomp Magdiel, mugquomp Iram, yeug mugquompaog wutch Edom, ne adtahshik wutàyeuonganòoash, ohkit ne wutohtaongan8. Yeuoh Esau 8sh8oh wut-Edomitsoh.
37.1 ONK Jakob wutohtu ne ohkit 8shoh namspaóneup, ohkit kanaan.
37.2 Yeush wutontseongash Jahob: Joseph nabo nesausuk audtashit kodtumwohkog, assamau floksoh weeche wematoh, & wuskenes wetómau wu[u]naumonuh Bilhah, & wunnaumonuh Zilpha, 8shoh ummittumwussoh: & Joseph paudtaaunchem8hkaau 8shoh nag$wutche matchenéhtamóonl.
37.3 Onk Israel m8cheke womonau Josephoh anue onk ne wame wunnechanoh, newutche neh wunnaumonuh ukkechiyeúuneat & wutayimaúoh hogkoonk m8cheke chohkoi.
37.4 Kah weematoh naumohettit wut8shimau nah m8cheke 8womonuh o[n]k newame wematoh, nag wussekenaóuh, & matta 8neken8nóuh.
37.5 Onk Joseph unnugquom unnugquomuonk, & wuttinnon wematoh, onk m8cheke wussekeneaouh.
37.6 Kah wuttinuh nahog n8tam8k k8wehquetumonumw8 yeu unnugquomuonk, ne ánugquom.
37.7 Kah kusseh, nutáhassepenomun Shevesash ut ohteakonit, kah kusseh nutusshevsum omokem8, & nepom8, & kusseh kutusshevsum8ash wéiñekompataash & nauaeihtamog nutusshevsum
37.8 Onk wematuh wuttugquoh, ken wunnamuhkut kenanauwi[n]yimun? asuh ken wunnamuhkut pish kutánuass8tamwómimun? & wussekeneauòuh m8cheke wonk, newutche wuttinnukquom8ongash, & ukkutt8wongash.
37.9 Wonk unnukquom onkatuk unnukquom8onk, & wuttinon wematoh, & n8wau kusseh, wonk nuttinnukquom onkatuh unnukquom8onk, & kusseh, nepauz, & nanepaúzshadt, & nabo noquttuutcheg anogqsog nunnauwaeihtunkquog.
37.10 Kah wuttinnon 8shoh & wematoh, & 8shoh aushkómuk & wuttinuh, teague yeu anukquoma[n] unukquomuonk? nen & kokas, & kematog wunnamuhqut pish kenauwaeihtanumun, ut ohkit?
37.11 Onk wematuh ishkauònuk qut 8shoh kukkinneasu wuttinn8waonk.
37.12 Kah wematoh moncheoh assammaoh 8shoh uffloksumoh ut Shechem.
37.13 Kah Israel unnaum Josephoh, sunnummatta kematog assamo8og floksoh ut Shechem? peyaush & kuttann8[n]h nayin. onk wuttinuh, nen yeu.
37.14 Kah wuttinuh, monchish k8wehquetumoush, naish 8nohteaongan8 kematog, onk wunnaihhettit floksog, & wonk aunchem8kah: nemehkuh wutan8nuh wutch 8nohkôut Hebron, & peyau Shechem.
37.15 Kah wosketomp wunnamheuh, & kusseh, pohpòmushau ohteakonit, & wosketomp wunnat8tomauoh teaguas kenatineáham?
37.16 Kah n8wau, netineah nematog, missohhamah k8wehquetumoush uttoh adtannadtupwehettit floksog.
37.17 Kah wosketomp n8wau, yeu 8muneau, newutche nunn8taòog n8waog ontuh Dothan: & Joseph wun8sukauoh wematoh, & wunnamheuh ut Dothan.
37.18 Kah nauáhettit nôadtit in, asquam pas8sukauunk: nah 8nass8mòuh, wunnushonáout.
37.19 Kah unnittuog, kusseh yauoh unnukquòmuénin paont.
37.20 Ehhah yeuyeu newutche nushontuh, & unnohteatuh pahsahthéganit, & pish kenaumumun uttoh aniyinit wuttinnukquomuonk.
37.21 Onk Ruben wunn8tamun, & uppohquohwhunoh wutch wunnutcheganit, & n8wau, ahque nushontuh.
37.22 Onk Ruben wuttinuh nahog, ahque seàhham8k 8squeheonk yeu unnohteagk pahs8theganit ut touohkomuk, & ahque ponam8k kenutchegan88ash wuhhogkat: onk woh uppohquohwhunoh wutch wunnutchegan88ut, upponònat 8sh8òut wonk.
37.23 Onk n$nih Joseph paont wematut: upposkinóuh Iosephoh wuthogk8onk m8chekenag wuthogk8onk, ne ágqut.
37.24 Onk wutohqunóuh, & wuttinohkonàoh pahs8theganit, & pohsehthet matchaog oht[à]no, wanne nippéno.
37.25 Kah nummatappuog mechwog petukqunneg: & spadtaompuog, & natawompuog, & kusseh chipwushàog Ishmalitsog 8mwog Gilead, weeche kamelsoh, kenunnumwog spicery & balme, & myrre, wutuss8wutt[à]naôash Egipt.
37.26 Kah Judah unnau wematoh, toh kittinnompasimun, nushogkut kematun, & adtahtauog 8sqheonk?
37.27 Hah enninnumauontuh Ishmaelitsog, & ahque kenutcheganonash ponamauontuh, newutche noh kematin, & k8weyausin, & wematuh wuttapeneaumunin.
37.28 Neit paumushauog Midianitsog, anaqusháenúog, & wuttòhshinuh: & wussohwhunóuh Josephoh wutch pahsohtheganit & mag8og Josephoh en Ishmaelitsut, wutch neesneechaginneái silver, & s8wunaog Iosephoh Egypt.
37.29 Neit Ruben qushkeu en pohsohtheganit, & kusseh, Ioseph matta appu pohsohtheganit, & s8quhkom wuthogk8unash.
37.30 Kah qushkeu en wematut, & n8wau, peisses matchaog, & nen uttoh pish nuttôn.
37.31 Kah nemunumwog Ioseph wuthogk8wonk, & nushaog goatsemesoh, & quogkinnumwog hogk8onk 8squeheonganit.
37.32 Kah negonshhuwaog hogk8onk m8chekenag & uppaudtauonau 8sh8woh.
37.33 O[u]k 8wahteauun, & n8wau, nunnaumon wuthogk8onk, matche puppinashim umm8whóuh, Ioseph wunnamuhkut s8kshanau.
37.34 Onk Iakob nehnekshadtau wuthogk8unash, & mattònag ponam uppasquanit, & mauemau wunnaumonuh m8chetikqunne.
37.35 Kah wame wunnaumonuh, & wame wuttaunoh neepauog ukkodnupweeshanòuh, qut sekeneam pòanatamwehéonat: & n8wau, newutche nuttom weenohkit wutche nunnaumon, mauw[ó]n: yeu wuttin mauemukqun 8shoh.
37.36 Onk Midianitsog ummagunáuh en Potipharut, wutanohsuéneumoh Pharoh, & mugquomp askuhwhoteadt.
38.1 ONK n$nih na ahquompak Iudah wutch w8msu wematut, & qushkeu en Adullamitoh ussowesu Hirah.
38.2 Onk Iudah na wuttit nauon wuttaunin wutch Kananite ussowesu Shuah: & wunnemunoh, & uppetukauoh.
38.3 Kah wompequau & neechau wunnaumoniinneuh, & wuttissowenuh Er.
38.4 Kah wonk wompequau, & nechau wunnaumoniinueuh, & wuttissowenuh Onan.
38.5 Kah wonk wompequau, & nechau wunnaumoniinneuh, & wuttissowenuh Shelah: & appu Chezib nekitteauut.
38.6 Onk Iudah ummittamwossúhkaau Eroh mohtomegheoncheh ussowesu Tamar.
38.7 Onk Er Iudah motomegheoncheh matchetou ut anaquabit Iehovah, & Iehovah wunnushoh.
38.8 Onk Iudah unnau Onanoh, petukau kemat ummittamwossoh, & wetauam, & wuskannemunuhkau kemat.
38.9 Kah Onan wahteunk wuskannem matta pish toh wuttit 8tauoh, & n$nih petukadt wematuh ummittamwussoh ukquôuhkónuh en ohkeit, ishkont enninnumáuau wuskannem wematoh.
38.10 Onk ne asit matchet anaquohtag wuskesukquash Iehovah: newajeh nagum nushont wonk.
38.11 Neit Iudah unnau Tamar wushimoh, sekousquaish ut wekit k8sh, onk nô pajeh Shalah nunnaumon kesukit (newutche n8wau ishkont noh wonk nupp8, neyane wematoh) onk Tamar monch & appu wekit 8shoh.
38.12 Onk m8chetikquinukok wuttaunoh Shuah, Iudah ummittamwussoh nupp8oh, & Iudah puhantam, & ogquodchuau ut naunchem8swau shepsoh ut Timnath nagum & wetompuh Hirahoh wutadullamite.
38.13 Onk unnâu Tamar, n8wau, kusseh wohshi[m]it kuhhog ogquodchuau Timnath m8swau wutshepsumoh.
38.14 Onk amaunum wutch wuhhogkat sekousquae hogk8unash & puttoghou puttogque quohhou, & 8weesquapin: & appu adt wunnompamukquok kishke may$ut en nogque Timnath newutche naum Shelah kesittu, qut matta net8mitumwossisséinoh.
38.15 Judah nauont, unnantam nanwun8dsquauúhsuen, newutche puttoghum wuskesuk.
38.16 Onk pohchau na$en, & n8wau, nah, k8wehquetumoush petukauunitti, (newutche matta 8waheuh ne wohshimoh) onk n8wau teaguas kittinnumah onk woh kuppetukah.
38.17 Kah n8wau pish negonsh8wam goatsemes wutch floksut: & n8wau kin[6]htah noh pajeh negonshuwáan?
38.18 Kah n8wau teaguas kukkinohtaush, & n8wau, kuppethennitchab, kenompakou, & kutanwóhhou ne kenutcheganit, & wuttinnumáun, & uppetukau, & wompequòou noh$wutche.
38.19 Onk neepau, & monch, & amaunum upputtogguhhou, & hogk88 wussekousquae hogk8wongash.
38.20 Onk Judah negonshauáu goatsemesoh ut wunnutcheganit wetompuh wutadullamite, woh attumunum kenohtouáonk wutch mittamwos wunnutcheganit, qut matta wunnamheuh.
38.21 Neit nat8tamauau wosketompuh ne ayitcheg, n8wau, uttiyeuwoh nanwunw8dsquauôsue wànompaniukqussip ut kiske mayut, & nag n8waog, matta yeu nanwunwudsquaôsuenúunn8h.
38.22 Kah qushkeu en Judahut, & n8wau, matta nunnamheuh & wonk wosketomp[n]og noh ayitcheg n8waog, matta yeu mo nanwunwudsquauosuenúun8h.
38.23 Kah Judah n8wau, nemunitch nehenwonche ishkont nutakodchimun, kusseh yeu negonshuon goatsemes, & matta kenamheuh.
38.24 Onk n$nih, nashwinneahettit nepauzsaog, unnâu Judah, n8wau, Tamar, kishim nanwunw8dsquaósu, & wonk kusseh, nanwohqutchau: & Iudah n8wau sohwun8k, & chikkoswunaj.
38.25 Pas8wudt, an8team8 wohshimunutche wuhhog n8wau, howan yeush wadtihéit noh wutche n8wompequain, kodw[á]e k8wehquetumoush howan yeush wadtiheit, pehtehennitch[à]b, nompakou, & anwohhou. 
38.26 Kah Iudah samp8wau, & n8wau, nagum sampwesu ánue onk nen, newutche matta nuttinnumauoh Shalahoh nunnaumonuh, & matta wonk 8waheuh.
38.27 Onk n$nih nechadt, kusseh tagwohsu wekheau.
38.28 Onk n$nih nechadt, sohwunum wunnutcheg, & midwife, ukkéhtippittenapinuh msquohtag, n8wau yeuoh negonne sohhamup.
38.29 Onk n$nih wôdtant[n]uk wunnutcheg kusseh wematoh sohhamwoh, & n8wau, toh kittin taúwutteapenauun yeu kutteawutteapinauonk ohtaj kuhhogkat newajeh hennit Phares.
38.30 Onk ompetak wematoh sohhamwoh, noh kahtipputtenápissit msquohtog, & ussowesu Zerah.
39.1 ONK Joseph pas8au Egipt, & Potiphar wutaninnohsuaeneumoh Pharoh, ummugquomp ut askuhwhôsinneat, wut-Egiptian, wutadtauónuh wutch wunnutcheganóont Ishmaelitsog, nag na pas8oncheg.
39.2 Onk Jehovah wetomau Josephoh, & wunnehteauáe wosektomp, & appu wekit wussontimomuh wut-Egiptian.
39.3 Onk wussontimomuh naum Jehovah 8wetomuh, & Jehovah 8nteauun ut wunnutcheganit, wam[n] ne asit.
39.4 Onk Joseph namehteau kitteamonteanittuonk ut anaquabenit, & 8tinneumuhkauoh, & wutayeuoh piahquttumun wek, & wame ne ahtunk upponamauun ut wunnutcheganit.
39.5 Onk n$nih nawutche ne aquompak uppiahquttumwáheuh wek, & wame ne adtahshegit Jehovah wunnantam wut-Egiptianeog weku, newutche Ioseph: & 8nanitteaonk Iehovah [o]hteau wame neadtahshegit ut wekit, & wutohteakonit.
39.6 Onk ponam wame neadtahshegit Ioseph whunutcheganit, & matta wahteauou chaugua ahtunk qut petukqunneg ne mechuk & Ioseph tapenunkqussu, & wunnetu.
39.7 Onk n$nih mahche yeu n$nag wussontimomuh ummittamwussoh ummoninneáuoh Iosephuh, & n8wau, wephâmeh.
39.8 Qut wussekeneam, & unnau wussontimomuh ummittamwussoh, kusseh, nussontimom matta wahteau uttoh onag ut wetuomut, & ponam wame ne ohtunk nunnutcheganit.
39.9 Matta howan ummissugkeno yeu ut wetuómut onk nen: & matta teag n8ohquontamunk8h, qut ken, newutch ken ummittamwussoh: uttoh woh nuttin ussen yeu mishe matcheseonk, & matcheneheon God?
39.10 Onk n$nih, kon8nont Iosephoh asekesukokish, matta 8namptauoh nesinàt, asuh wetomonàt.
39.11 Onk n$nih, yeu aquompak Ioseph petutteau wetuómut, ussu wutusseonk, & matta wosketompaun8h ne wetu.
39.12 Onk wuttaanuh wuthogk8wonganit, n8wau, wehpâmeh, & ponohteau wuthogk8onk ut wunnutcheganit, & wussemo, & sohwushau.
39.13 Onk n$nih, nag nukkodtum wuthogk8onk ut wunnutcheganit & sohwushau.
39.14 Kah wehkomont wosketompuh ut wekit, & ukkinn8nuh nahog, naum8k, pas8au wuthebrewoh kutéiontuhkonukqunnanónut: nuppetukunk kod nesinhog, & nummishont8wam.
39.15 Onk n$nih, n8tog nummishont8waonk, & mauon, neit nukkodtumunk wuthogk8, & wussemo, & sohwushau.
39.16 Onk ne ponamun wuthogk8onk ne en uppeyauneat wussontimomuh.
39.17 Kah ukken8nuh neyaunag yeush kutt8wongash, n8wau, Hebrew wuttinneum noh paudtièog, nuppetukunk onk woh nutaiuspunàmuk.
39.18 Onk n$nih mashont8waon, & mauon, & nukkodjishontamuk wuthogk8, & sohwushau.
39.19 Onk n$nih wussontimomuh n8tog ukkutt8wongash ummittamwusoh neanont, n8wau, yeu nuttinheukqun kittinneum; neit ummusquantamoonk nashqunneau.
39.20 Kah Ioseph wussontimomuh wunnemunugquoh & ukkupshagkinukquoh, ne adt ketass8tamwog wehwèphapinit, & na wutappin kuppishagkinau.
39.21 Kah Jehovah wetomau Iosephuh, & wuttinnumau monaneteaonk, & wuttinnumàuh ukkitteamonteanittuonk nanawunuk kuppishagkinn[n]ittuonk.
39.22 Kah nanawunuk kuppishagkinittuonk pâbuhtanumau Iosephuh ut wunnutcheganit wame neh kobshagkinutcheh[,] neg apitcheg kuppishagkinittuonganit: & uttoh aséinit na$ut wutussen.
39.23 Kah nanànuunuk kuppishagkinittuonk matta teag nanaihteòou ut agwu wunnutcheganit, newutche Iehovah 8wetomuh, & ne asit, Iehovah 8nteauun.
40.1 ONK n$nih mahche yeu nag wuttattamoonk sokanumàont ketass8tam8 ut Egipt, & petukqunungash adwouont matcheneheàog wussontimom8uh ketass8toh ut Egipt.
40.2 Onk Pharoh musquanumoh neswe wutannohsueneumoh; piahquttume sokanumunutche wuttattamòonk, & piahquttume petukqunneganohkauont.
40.3 Onk ukkupshagkinuh, wekit askuhwheteaeu mugquomp ut kupshagkinittuonganit ne adt Ioseph wehwepapissit.
40.4 Kah askuhwhèteaeu mugquomp wutahtushonuh Iosephuh, & wunnannàheuh, & paswe in kuppishagkinausuog.
40.5 Onk nag nukquomwog unnukquomuonk neswe, na neswe unnugquomwog ne nohkog, na neswe neyanunnauwuttam8m8ug unnukquom8onk, sokanumauont wuttattamoonk, & ahha[b]wouont petukqunnu[n]gash ketass8tamwoh ut Egipt, neg kobshagkinausitcheg ut kuppishagkinittuonganit.
40.6 Onk Ioseph uppetukauoh mohtompag, & ummonuneauoh, & kusseh kuttumungqunneunkqussuog.
40.7 Onk nat8tamauau Pharoh wutannohsueneumóh neh wechinneumukqutche wussontimomut wekit, n8wau tohwaj kuttumungqunneungqusseóg yeu kesukok?
40.8 Onk wuttinóuh, nuttinnukqu[6]mun unnukquom8onk, & matta howan nauwuttam8onk ummisham8un, & Ioseph wuttinuh nahog, sunnum$matta unnauwuttam8ongash wutch ayeumunóash Godut? missohhamaiek nahsh k8wehquetumánumw8.
40.9 Onk piahquttumwe sokanuk wuttattamóonk ummishamaon wuttinnugquomuonk Iosephoh, & wuttinuh, unnugquomunat kusseh wenomwussippog anaquabeh.
40.10 Kah wenomwussippagwut nishwudt cheáouash, & onatuh kuttumae kachégik, onk pishaum8ug, & chapogquómukish tannegen kesadtéhtaash.
40.11 Onk Pharoh 8tattamwaitch ohtop nunnutcheganit, kh nunnemunum wenominneash, & nussénumunash 8tattamwaitch[w] ut Pharoh, & nuttinnumau 8tattamwaitch Pharoh ut wunnutcheganit.
40.12 Onk Ioseph wuttinuh, yeu nauwuttam88, nishwudt cheouash ne nishikquinogkod.
40.13 Nishikquinogkok Pharoh pish spunnum kuppuhkuk, & kupponuk ut kutayeuonganit, & pish kuppondam 8tattamwaitch Pharoh wunnutcheganit neyanayéop, wonk sokanumauadt 8tattamóonk.
40.14 Qut naumánu[m]eh wunnayean, & kittumonteanumeh k8wehquetumoush, & weadtimeh ut Pharohut, & sohh8wusseh yeu wutch wetuómut.
40.15 Newutche wunnamuhkut nen komm8tinna nuhhog wutch ohkit Hebrewsut, & wonk matta toh nutussen onk nupp[o]nukqunnaóont yeu ohkeonukqut.
40.16 Piahquttumwe a[b]abpwodt petukqunegash nag* nauwuttam8onk wunnegen, unnau Ioseph, nen wonk nuttinnukquom, & kusseh shwinash wompin8tash nupuhkukqut ohtaash.
40.17 Noh w[o]sketohtag wame nish$noh n$nih apwae mechuongash wutch Pharoh: & psuksesuk ummechinaóash wutch man8tut, nuppuhkukqut.
40.18 Kah Ioseph wunnamp8hamau, & n8wau, yeu nauwuttam88, nishwinash man8tash, ne nishikquinogkod.
40.19 Nishikquinohkok, Pharoh pish tohshinum kuppuhkuk wutch kuhhog, & pish kukkechequabinuk mehtugqut, & psuksesuk pish mechwog k8weyaus wutch kuhhogkat.
40.20 Onk n$nih nashikquinukok Pharoh adt nekis, mishadtupweheau wame wuttinneumoh, & tohshinum uppuhkuk piahquttuk sokanumun wuttattamóonk, & piahquttuk apwon petukqunnungash k8wutche ut wuttinneumut.
40.21 Onk nompashau piahquttumunutcheh sokanumun wuttattamóonk ut wussokanum8wonganit wonk, & ponamauau wuttattamwaitch Pharoh wunnutcheganit.
40.22 Qut kechequabinau piahquttumunutche apwon petukqunnegash, Ioseph neyane missohhamauop.
40.23 Qut piahquttuk sokanumun wuttattamóonk, matta mehquanumáuou Iosephoh, qut 8wunnanumoh.
41.1 ONK n$nih, neese kodtum8k, Pharoh unnukquom, & kusseh neepau kishke sepu[n]t.
41.2 Kah kusseh na 8munneau sepu[n]t nesausuk tahshuog wá[u]nnekutcheg kowashinog, waónuk8og, & tanadtupp8og wompasquehtu.
41.3 Wonk kusseh onkatogig nesausuk tahsuog wutasukauòuh wutch sepu[n]t, mamatchesuog, & ianáuwussuog, & kehchekompaumáog onkatogeh ut kishketuk. 
41.4 Kah mamatchissitcheg, & ianauwussitcheg k8washinug mahchep8og nesausuk adtahs8unutcheh, & waanogqunutcheh kowashinaeah, neit Pharoh t8hkeu.
41.5 Kah wonk koueu, & nahohtôeu wonk unnukquom, & kusseh, nesausuk tahshinash missunkquaminneash wutchekinash ummehtequonkquamit, mogkiyeuash, & wu[ñ]negenash.
41.6 Kah kusseh, nesausuk tahshinash missuhkquamunnèmesash wuttuhp8sumunash wutchepwash nahohtôeu sonkanash.
41.7 Onk nesausuk tahshinash missunkquamenemesash mahchep8og nesausuk tahshinash missunkquamunash môgagish, & wanegugish, & Pharoh t8hkeu, & kusseh unnukquom8onk.
41.8 Onk n$nih mohtompog wunnashauonguh 8taméhukquinin & ann8teamo & wehkomau wame mogkouwaog ut Egipt, & wame waantamwog neg noh apitcheg: & Pharoh wuttinuh nahog wuttinnukquom8onk, qut matta howan 8wòdtumauòun Pharohoh.
41.9 Neit piahquttumwe sokanuk wuttattamóonk ken8nau Pharohoh, & n8wau, nummequontam nummatcheseongash yeu kesukok.
41.10 Pharaoh musquanumop wuttineumoh, & nukkupshagkinukup, askuhwheteaeu mugquomp wekit, nen & piahquttumwe patukqunnungquenehteadt.
41.11 Kah nuttin[n]kquomun unnukquom8onk nequt uttipiukquae nen & nagum, nuttinukquomumun neeswe, neán nauwuttam88ug unnukquom8onk.
41.12 Onk na nuttit wetomukqunnan wuskenin wut-hebrew, wuttinneumoh askuhwheteae mugquomp, onk nummishamaóun, & n8wodtumungqunan nuttinnukquom8onganun, naneswe neaunag wuttinnukquom8onk wuttin wòdtumun.
41.13 Onk n$nih nean wodtumúngqueog, onk ne n$nih, nen nunnompashit nutannosuonganit, & noh ukkechequabinóuh.
41.14 Neit Pharoh an8teamo wehkomun Joseph, & ukkenupwushauóuh wutch kuppishshagkinittuonganit: & wunneheau wuhhogkuh, & ôs8wunum wuthogk8unash, & petukauau Pharohoh.
41.15 Onk Pharaoh unnau Josephuh, nuttinnugquomun unnugquom8onk, & matta howan 8wódtam8un, & nunn8tam unnehtamóonk papaume ken, unnukquom8onk n8taog, woh 8wódtamun.
41.16 Onk Joseph namp8hamau Pharaohoh n8wau, matta nen, God pish wuttiñumau Pharaoh wunohteae namp8hamáonk.
41.17 Kah Pharaoh unnau Josephoh, nuttinnukquominneat, kusseh nunneepau wussapinuk ut Sepunt.
41.18 Kah kusseh, sohhamwog wutch sepuut nesausuk tahsuog kowashinneog waonogk8og, & wunnetuog, & tannadtupp8og wompasquehtu. 
41.19 Kah kusseh, wonk nesausuk tahsuog onkatogig kowashinog wutásukauóuh nahog, n8chumwesuog, ahche matchittuog & iônauússuog neàne matta nanauôogig wame ohkit Egipt ummatchissinneaóut.
41.20 Onk ianauwussitcheg & mamatchissitcheg kowashinog, mahchep8og nesausuk tahsuoh negonshanutcheh wonogqunutcheh kowashinneoh.
41.21 Onk mahchipwóhettit, matta kuhkénaneungqusséog nah umm8wh8óguh, qut nano ión8wussuog, neane neansehetteup, onk nutt8kem.
41.22 Wonk nunnaum ut nuttinnukquominneat, & kusseh, nesausuk tahshinash missunkquaminash wutchekinash pasukquinnu ummehtugquohquanut, matikquái & wunnegen.
41.23 Kah kusseh, nesausuk tahshinash missunkquamunnemesash uhp8htaash papéequaouash & p8hp8sumunash wutchepwosh, nish ohtóe sonkukish.
41.24 Onk papéequaugish missunkquaminash mahchipipp8og nesausuk tahshinash wàonègugish; onk yeush nuttinnonnaoash pauwauog, qut matta howan n8wodtumunk8unash.
41.25 Onk Joseph unau Pharaohoh: wuttinnugquom8onk Pharaoh pasukquinnú8, God kuhk8tomauau Pharaohoh toh kodneheunt.
41.26 Nesausuk tahsuog wàonègutcheg kowashinog, ne nesausuk tahshit kodtum8, & nesausuk tahshinash missunkquamineash nesausuk tahshit kodtumm8, unnugquom8onk qasukquin[uu]8.
41.27 Onk nesausuk tahsuog ônasitcheg, & mamatchissitcheg kowashinog, ne asukauàhetticheh, ne nesausuk tahshit kodtum8 & nesausuk tahshinash mat meechuminògish missunkquaminneash ap8sukish wutchepwòash, ne pish nesausuk tahshit kodtumwae mahshagquodt.
41.28 Yeu ànog Pharaoh uttoh God usseit ukkuhk8tomauun Pharaohoh.
41.29 Kusseh, nesausuk tahshit kodtumwae pish missegen pannuppu wame ohkit ut Egipt.
41.30 Onk na pish wuttin waapin nesausuk tahshit kodtumwae mahshagquot nahohtôeu, & wame ne massegik pish wànanatamun ut ohkeit Egipt, & mahshagquot pish matchehteau ohke.
41.31 Kah missegen matta pish wahteoòuun ut ohkit newutche mahshagquot ne asukog: newutche pish ûhqunneunkquodt.
41.32 Onk newaj unnukquom8onk nees8wudt ut Pharaoh neesit nompe newutche ne God ummenuhke nanashwetamun, & God teanuk pish wutussen.
41.33 Newutche yeuyeu Pharaoh natinnewhonch wosketompuh waantamunutcheh, & nòpwònutcheh, & piahquttumwaheonch ohkit Egipt.
41.34 Pharaoh ussitch, & ann8nonch piahquttumunutcheh ne ohket, & nemunnumòhettich napanna adtahshit chippag ut ohkit Egipt, nesausuk tahshit kodtumwae ne maségik.
41.35 Kah mohmounumòhettich wame meechum yeush nesausuk adtaoshinnu8ukish kodtum8ash paòm8ugish: & wadchanumòhettich weatchiminneash, ut agwe wunnutcheganit Pharaoh, & wadchanumòhettich meechum ut otanáhtu.
41.36 Kah ne meetsuonk pish ouánumon wutch ohke, wutche nesausuk tahshit kodtumwae mahshagquot, ne pish adtinag ut ohkit Egipt, ishkont ne ohke pish nehtauun nashpe mahshagquot.
41.37 Onk ne wunnegen ut wuskesukqut Pharoaoh, & wame wuttinneumoh.
41.38 Kah Pharaoh unnau wuttinneumoh, sun woh kenamheamun wosketomp yeuoh neáne nashauanit uttoh appehtauoncheh?
41.39 Kah Pharaoh unau Josephoh, newutche God kukkuhk8tomunk, matta howan wuttin n[u]pwóun & waantam8un netatuppe ken.
41.40 Ken pish kuppiahquttum wame neek, & neaunag kuttinn8waonk wame nummissinninneumog ne pish unneu nanawunnóneau, webe ut nutappuonganit nen kutanue missugkenomsh.
41.41 Onk Pharaoh unau Josephuh, naush kuppiahquttumwahush wame ohke Egipt.
41.42 Onk Pharaoh kodtunum uppethennutchab wutch wunnutcheganit, & upponumun Joseph wunnutcheganit, & wuthogk8unuhkouh hogk8anash & golde pemunneat wunnompuhqunuh.
41.43 Kah wunayeumukquhheuh nahohtôeu tatuppequanumuk ne ohtunk, & wuttauatonkqussuog ut anaquabenit appésetukqussun8k, & nanànumwaheau wame ohke Egipt.
41.44 Kah Pharaoh unau Josephoh, nen Pharaoh, matta pish howan koshkomme tahshinum8 wunnutcheg asuh wusseet ut wame ohkit Egipt.
41.45 Kah Pharaoh ussowenau Josephoh Zaphnath$paaneah, & 8mittamwussissekauoh Asenath wuttaunoh Potipheroh sephausuaénue Sontim ut On: & Joseph sohham en wame ohkit Egipt.
41.46 Onk Joseph nishwinchage kodtumwohkum ne neepaadt anaquabit Pharaoh ketass8t ut Egipt: & Ioseph sohham wutch anaquabit Pharaoh, & pannupwushau wame ohkit Egipt.
41.47 Kah nesausuk tahshit kodtumwae masegik ohkeit, wutchegin yeanitchanash.
41.48 Onk mukkinnum wame mechum nesausak tahshit kodtumwae nish ohtagish ohkit Egipt onk wadchanum meechumunk ut 8tanáhtu: mamechumuk ne ohteakonit waéenu nishnoh otan, ne wunnompe wadchanumun.
41.49 Kah Ioseph mohmounum weatchiminneash onatuh nagunt ut kishke ketahhannit muttae m[8]cheku, onk na pish ahque waogketamug, newutche matta woh wóogkeetam8un.
41.50 Onk Ioseph neesweheau wunnaumonuh, asq mashagquodtinn8g, yeuh Asenath wuttaunoh Potiphar nohtompeantogóe Sontim On neekitteauoncheh.
41.51 Kah Ioseph wuttissowenuh mohtommegheoncheh Manasseh newutche God n8wanantamwàhuk wame nussauunnum8onk, & wame n8sh wek.
41.52 Kah nahohtôeu wuttissowenuh Ephraim, newutche God nummishummeechummèhuk, ut nutùhquônamuneat.
41.53 Onk nesausuk tahshit kodtumwae masegik nish aunagish ut ohkit Egipt mahtshunk.
41.54 Onk nesausuk tahshit kodtumwae mahshagquodt n8che peyaum8og, ne an8wop Ioseph, & mahshagquodt wame wutohtimòneut, qut wame ohkit Egipt petukqunnegennu8.
41.55 Kah mahshagquok ohkit Egipt, missinninnuog mauunnitteauog Pharaohoh wutch petukqunneg, & Pharaoh unau wame wut-Egiptianeuh, ongq Iosephut, uttoh anukqueòg ne ussek.
41.56 Onk mo mahshagquodt wame woskeeche ohkit, & Ioseph woshwunum wame o[u]wanumwe wetuòmash, & matiminneamau wut-Egtianeoh, & nano mishe mahshagquodt ut ohkit Egipt.
41.57 Kah wame wutohtimo-neash peyàonàog Iosephuh, att[ô]aog weatchiminneash newutche mahshogquodt missi ut wame wutohtimòneat.
42.1 ONK Jakob nag* weatchiminnu8 ut Egipt, Iakob unnau wunnaumonuh, tohwutch mohmonunneàadteòg.
42.2 Kah n8wau kusseh, nunn8tam weatchiminnù8 ut Egipt, na w8msúun8k, & attôanshinnean na$wutch, onk woh nuppomantamun, & matta woh nupp8mun.
42.3 Onk piukqussuoh wematoh Ioseph womussuog en Egipt, attôago weatchiminneash.
42.4 Qut Benjamin Ioseph wematoh, Iakob matta ummoncheaheuh weeche wematoh, newutche n8wau, ishkont pagquodcheh woh woskehtowonk mussuhkunk.
42.5 Onk Israel wunnaumonuh peyaog weeche peyomaog adtôanitjeh weatchiminneash: newutche mahshagquinneun ut ohkit Kanaan.
42.6 Onk Ioseph nanànuwaen ne ohket, & noh anummaont wame missinninnuh ne ohkeit, onk Ioseph weematuh peyaoh, & nauwaèog ut anaquabit, wuskesuk88ash en ohkit.
42.7 Onk Ioseph nâau wematoh, & 8waheuh, qut penuwohteáheuh wuhhogkuh nah$wutcheh, & umm8m8squop waunuh nahog, & noh wuttinuh tohnoh k8mw8? & nag n8waog ohkeit Kanaan nutadtaómun mameechimug.
42.8 Onk Ioseph waheau wematuh, qut nag matta 8waheouh.
42.9 Onk Ioseph mehquontam wuttinnukquom8ongash nah ánukquomwehtauwomp, onk neh wuttinuh, kenaau kenata[u]aheámw8 k8che payaumw8 n8chumwénamúnat ohke.
42.10 Kah nag wuttin[6]uh, matta nussontimom, qut nutadtaómun meechum kuttinneumog peyaog.
42.11 Neenawun wame wunnaumonuh pasuk wosketomp, nussampweusseaenunneu8mun, kittinneumog matta nuttauwohho8og.
42.12 Kah wuttinuh nahog, matta, qut onk woh kenaumw8 wunn8chumwesuo[u]k ohke newajeh peyáóg.
42.13 Onk n8waog kittinneumog nabo neesu wemattittog, wunn[a]umonuh pasuk wosketomp ut ohkeit Kanaan, & kusseh, muttásons weechenumau n8shunónuh yeu kesukok, & matta pasuk8
42.14 Kah Ioseph wuttinuh nahog, newadcheh unnunòg kenatauahômw8.
42.15 Yeu k8ch pish qutchehetteaneau, ash pomantog Pharaoh, matta yeu pish k8ch sohham8uneau toh kô nait peont keemat8 peissisit.
42.16 [A]nn8n8k pasuk keenaau, & neemskauonch keemat8oh, & kenaau pish kupshagkinitteaumw8, onk woh kukkutt8wongash qutchehteanash, toh kittin wunnomwaeinneau: asuh ash pomantog Pharaoh, wunnamuhkut kenatauahomw8.
42.17 Onk nah ummoeu kuppishagkinuh nishikquinne.
42.18 Onk Ioseph wuttinuh nishikquinukok, yeu ussek, & pomantam8k, nukqush God.
42.19 Sampweusseaenuweòg, pasuk kemato[u] weehweepapisitch kupishagkinnúakomukqut, & monchek, naiyeutam8k weatchiminneash wutche ma[h]shagquodt kekuwòut.
42.20 Qut paudtiegk peissisit kematou, nemehkuh pish kukkutt8wongan88ash wunnamuhkuteyeu8ash, & matta pish kenupp8m8, & nag wutusseneau.
42.21 Kah hettuog, wunnamuhkut nukkesantamunònus papaume kemattinnou, naumog wunnanampananumòonk ukketeahogkòunoh, nanompassumunog, & matta ken8tauòunònup: yeu wajeh yeu ut wohwohkukquianumwéog.
42.22 Kah Ruben wunnamp8hamauoh nahog, n8wau, toh [kuhum] mat kittinn8mòus an8waon, ahque matchenèheuk peisses & matta ken8tiyeumop, newutche kusseh 8sqhèonk wonk kodwasheau.
42.23 Kah nag matta wahteauog Ioseph 8wohtauoh, newutche wuttinnont8wanumauoh keket8kaen shehteaenùut.
42.24 Kah quttuhkuhquakòmpau na$wutche, & mau, & wonk na unne qushkeu, & keket8hkauoh, & neemunau Simeonoh wutch kenugke nahog & 8wewepapunoh ut anaquabhettit.
42.25 Kah Ioseph an8team8 meechumuhkon man8tash eahchiminneash, & nish$noh howan wutteauguash ponamun wunn8tah, & wunnemòunnehheuh, & yeu wuttinheu[n] nahog.
42.26 Kah wussoúwanehèaog assesoh eachiminneash, & na 8muneau.
42.27 Kah pasuk woshwunuk wunn8t, assamont wutassesumoh ahhut adtôomuk, naum wutteauguas, newutche kusseh, ohtaash wussadt.
42.28 Kah unnaoh wematòuh nutteaug nukqushkinumòntean, & kusseh ohteau man8taut, & tehtequnnèauwaog, & wabesuog, hettúog, teaguas yeu God anhukqueog?
42.29 Kah peyaonòog 8sh8oh Jakoboh, ut ohkit Kanaan, & ummishamáuneau wame ne aspunánit, n8waog.
42.30 Wosketomp noh Sontimáit na ut ohkit numm8m8squopwoaonukqun, & unnantam nunnadtauahomun neut ohkit.
42.31 Kah nuttinòun nussampweusséaneumun, matta nunnátauaheámun,
42.32 Nabo neese weemattittimun, wunnaumonuh n8shun, pasuk8 matta, & peissisit apeu yeu kesukok n8shinònut ohkit Kanaan.
42.33 Kah wosketomp Sontimáit ne ohkit nuttugqun, yeu$ut pish wáut toh an sampweusseaenueog, nukkonn8k pasuk kematou, & nemunnum8k meechum newuthe mahshagquodt kekuwòut, & monchek.
42.34 Kah paudtiegk peississit kemattou, neit pish n8wahteoun, matta kenatauwaheaumw8, qut kusampweusseaeneumw8, neit pish kittinnumánumw8 kematou, & pish anaqushaumw8 ut ohkit.
42.35 Onk n$nih sequnnumòhettit wunn8taòash, kusseh nishnoh howan wutteauguash weesquabesuash wunn8taut, & namohettit nag & 8sh8oh wabesuog.
42.36 Kah Jakob wut8shin wuttinuh nahog, keneemunnumaiimw8 nunneechanog, Ioseph ayòhquobéup, & Simeon ahquoppu & wonk kodneemunomw8 Benjamin, wame yeush nutayeuqunash
42.37 Kah Ruben ken8nau 8shoh, [u]8wau, pagwas neesuog nunnaumonuk, matta paudtauun8an: pon nunnutcheganit, & pish wonk kuppaudtauúnun.
42.38 Kah n8wau, nannaumon matta pish k8weechauk8, newutche weematoh nupp8oh, & qut nagum nussu nukkonnou, wosketeonk peyaonukqut ne aont, neit pish kuppaudtomw8 n8wompuhquon neuantam8onganit pajeh weenohkit.
43.1 ONK mishe mashagquodt ne ohkeit.
43.2 Onk n$nih mahchipwehettit weatchiminneash nish wadtahetteupash Egipt, 8shuoh wuttugk8oh, wonk monchek, & meechumémesuhkoiinnean.
43.3 Kah Judah ukken8nuh, wuttinuh, wosketomp chekeyeuwae chekeyeuop, n8wop, matta pish kenaum8mw8 nuskesuk, matta weechogk8òg kematt8.
43.4 Weeche moncheaheog nematin hon nummonchemun, & kummechumuhkáuunumun.
43.5 Qut matta moncheáheog, m[u]tta n8wómussumun, newutche wosketomp nuttugqunónup, matta pish kenaum8mw8 nuskesuk matta kematt8 weechauôog.
43.6 Kah Isra[è]l n8wau tohwutch ne in matchenéheóg, kittinnomw8 wosketomp n8wemattimun?
43.7 Kah n8waog, wosketomp nat8tomoe nunnat8tomunkqun nuttinnetuwonganun, & nuttinonkumônónuh, n8wau, sun k8sheu ash pomantam? sun k8wemattimw8? & nuttinnonnonop neaunag yeush kutt8wongash, sun woh nuppahke waámun, woh nuttugk8onganun w8súun8k kematou?
43.8 Kah Iudah unnau Israeloh 8shoh, móncheah wusken weeche nen, & nep8mun & nummonchemun, onk woh kuppomantamumun, & mat woh kenupp8mun, nenawun, & ken, & wonk kuppeissesumunónog.
43.9 Nukkinuhtúhsuansh nuhhogkuh, ut nunnutcheganit pish kuttit natauwompam, matta paudtauun8un, & matta ponóog anaquabean, neit wutchimuneach micheme.
43.10 Newutche matta pahteséog wunnamuhkut woh nunnseesit ompôhchemun.
43.11 Kah 8shuoh Israeloh wuttugk8oh, ne n$nag, yeuyeu yeu ussek, neemun[nu]m[e]k wunnummeechumash yeu ut ohkeit, ut ken8taóut, & monchatohk wosketomp ne mag8onk, ogguhsemese balme, & ogguhsemese hone, spices & myrre paddeateaminash, & almondsash.
43.12 Kah neese chippinnumok teaguash kenutchegan8wout, & teaguash nish wonk paudtauogkupash, ut wussadt man8tadt, wonk manchadtau8k ut kenutchegan8wout, paguodcheh toh k8wananatamunáous.
43.13 Kah nemun8k kemat8, & neepau8k, wonk na ongq wosketompaut.
43.14 Kah wame masugkenuk Manit monanumuk8k at anaquabit wosketomp, onk woh na 8mheuh onkatuk kematou, & Benjamin: kah nén, wanneheog nunneechanog n8wahéaog.
43.15 Kah wosketompaog neemunnumwog ne mag8onk, & neese chippunnumwog teaguash ut wunnutchegan8out, & Benjamin, & neepoog, & womussuog en Egipt, & neepoog anaquabit Joseph.
43.16 Kah Joseph nauont Benjaminoh nah 8wee[c]âuh una[u] nanáwunumunutcheh week, uss8wus yeug wosketompaog nekit, nush8k, & quaquoshwehtam8k, newutche yeug pish n8weepemukquog puhshaquodt.
43.17 Kah wosketomp wutussen ne Ioseph an8wadt, & wosketomp pas8au wosketompuh Ioseph wekit.
43.18 Kah wosketompaog wabesuog, newutche pas8oog Ioseph wekit, onk n8waog, newutche teaguash qushkem8ugkupash ut man8taut weske nuppethúunnitteamun, onk woh 8m88 k8woskhik8onganun, & wonk woh kenuhkukkongqun, & woh k8ch missinnáinnean, & nutassesumunnonog.
43.19 Onk pas8sukomwog nanawunug Ioseph week, & ukkeket8hkauouh ut squontamut wetuomut.
43.20 N8waog, woi nussontimom wunnamuhkut nuppeyaumunonup weske adtauonat metsuonk.
43.21 Onk n$nih payôog ahhut adtaomuk, n8wôshwunumúmun nunn8tanonash, & kusseh nish$noh pasuk wutteauguash ohtaash wussadt, nutteagunnonash nenan áidtahshikup, & wonk nuppaudtinnanonash ut nunnutcheganout.
43.22 Kah onkatoganash teaguash nuppaudtomun ut nunnutcheganonut adtôonat mechum, matta n8waônan howan ponut nutteagwunonash nunn8tanonut.
43.23 Onk wuttinuh wunohteagk, ahque wabesek, kummanitt8mw8, & ummanitt8moh k8sheu kittinnumunk8, nompakou ut ken8taóut, nutahtop kutteag8óash: onk paudtauau Simeonoh
43.24 Kah wosketomp pas8au wosketompuh, Joseph wekit, & wuttinnumáuh nippe, kutchessittóog wusseetoash, & assamau assesoh weatchimineash.
43.25 Kah quaquoshwunumwog mag8onk peyont Ioseph puhshaquodt newutche n8tamwog na pish wuttit meechineau petukqunneg.
43.26 Kah Ioseph paont wekit uppaudtauóuh mag8onk ne ohtag wunnutcheganóut, ut wetuómut, & wunnauwaéihtau[6]uh en ohkekontu.
43.27 Onk wunnat8tomauoh nah 8nohteaongan8, & n8wau, 8nohteau k8sh8 kutchise noh kôn8nog? ash pomantam?
43.28 Kah wunnamp8hamauoh, kittinneum n8shun pompmantam, & nauánumwog uppuhkuk88ash, & quehtianumòuh.
43.29 Onk spuhquaeu, & naau wematoh Benjamin, ohkasoh w[n]nnaumonuh, & n8wau, yeuoh peissisit kematou, áseogkup? & n8wau, God monanumukqush nunnaumon.
43.30 Kah Ioseph kenupshau, newutche wunohteanteanumuh wematoh, & natinneham toh woh adt moog, & petutteau negohkouit, & ne wuttit mauun.
43.31 Kah kutchissittau wuskesuk, & sohham, & kutchètaméhheau wuhhogkuh, & n8wau, wunnech8teagk.
43.32 Kah wutchippech8hkauòuh, & nag wonk chippu, & wutegiptianéog neh wéhpumúgqutcheh chpp8hpwunòog, newutche wutegiptianauéog matta woh wepumauoog Hebrewsoh, newutche ne wutôhquontamunneau Egiptianéog.
43.33 Onk appuog anaquabit, mohtomégit neaunag ummohtommegitteau8onk, & peissisit neaunag uppeississuonk, & wosketompaog monchanittuog.
43.34 Kah nemunnum, & wutassamoh nahog wutch anaquabit, qut Benjamin assamàonk napanna tahshit tahshinnú8 neadtahshinnu88g na[g]og, & wuttattamwog & 8weechetukquasum8m8uh.
44.1 KAH unnau piahquttumunutcheh week, n8wau, petaush wunn8taòut wosktompaog mechum, ne woh adtashinashpehettit, & nishnoh howan wutteauguash ponsh wussadt man8tut.
44.2 Kah ponsh n8tattamwaidj wussadt man8tut peissisit, & wutteauguash wutch weatchiminneash, onk ne wutussen, ne an8wadt Ioseph.
44.3 Adchewompog & wosketompaog moncheàhéoog, nagumau & wutassesum8uh.
44.4 Kah sohhamwehettit wutch otanat, & matta nô[a]ssúhhetteg, & Ioseph unnau piahquttumunutcheh week, neepaush wunnaumatuhkau wosketompaog, & mattanàdt, us, tohwutch onkquatuhseòg, wutch wanegik machuk?
44.5 Sun matta ne wadattamw[o]htunk nussontimom? onk ne nashpe wunnamuhkut ukqutchteauun? kummatche ma[t]chesemw8 ne aseòg.
44.6 Onk ummattanoh, & yeush wuttinnonash kutt8wongash.
44.7 Kah wuttinòuh, tohwutch n8wadt nussontimom yeush kutt8wongash, nô8sukiitch ne kittinneumog woh asehettit néyeuaunag.
44.8 Kusseh, teaguash nish maskomagkupash wussadt man8tadt, nuppaudtun[a]nonash wonk, wutch ohkit Kanaan, newutche ut toh woh nuttin komm8t[n]an wutch kussontimom wekit silver asuh gold?
44.9 Kittinneumog uttoh adt namehteauan nupitch, & nenawun wonk nussontimom ummissinnòmuh.
44.10 Kah n8wau, yeuyeu n$naj ne an8wáog, howan noh mehqunohkouut, noh n8tinninneumun, & kenaau pish matta k8chumitteáneau.
44.11 Neit teanuk n8[k]innumwog nish$noh pasuk wunn8t, en ohkekontu, & nish$noh pasuk woshwunum wunn8t.
44.12 Kah nat8nohteau, & n8tattineòhteau ut mohtommegitteaut, onk ut ohquodtineò[n]teau peissisitteáut: & wuttattamwaitch mamehteoun ut Benjamin wunn8taut.
44.13 Neit ne[hn]egukkomwog wuthogk8unòash, & nish$noh pasuk wuss8aná[h]eau wutassimoh, & qushkéog en otanat.
44.14 Kah Iudah & wematoh peyaog Joseph wekit (newutche ash noh appu) onk penushaog ut anaquabenit ut ohkekontu.
44.15 Kah Joseph uttinuh nehog, toh usseonk yeu aseòg? sunnummatta kuttenantam8mw8, nen yeu ánusse, woh wunnamuhkut nukqutchteoun?
44.16 Kah Judah n8wau, toh woh nussimun nussontimom? toh woh nuttin kéket8hkòmun? asuh uttoh pish nuttin pahkhéonan nuhhogkanonog? God namehteau ummatcheseongan8 kittinneumog, kusseh, nenawun w[uttineumoh] nussontimom nenawun & noh mehquaòhkouut wuttatamwaitch.
44.17 Kah n8wau n[ô]8sukkongquttei, yeu woh nuttussenat, wosketomp wuñutcheganit adt namehteòmuk wuttattamwaitch, noh pish nuttinneum, qut kenaau wunohteae monchek en k8sh8wòut.
44.18 Neit Judah uppas8su auoh, & n8wau, woi nussontimom kittinneum k8wehquetumoush ket8hkaj kutt8onk ut wuhtauogqut nussontimom, & ahque kummusquantam8onk chikoswonsh kittinneum[o]h, newutche kuttatuppeyen Pharoh.
44.19 Nussontimom nat8tomauau wuttinneumoh k8t8shimwôu, asuh k8wemattimw8?
44.20 Kah nuttinnomunnonup nussontimomun, n8wut8shimun kutchise, & mukkies, ut ukkechisuunneat, peississu, & wematuh nupp8oh, & noh nussu nukkonau okasit, & 8shoh womonuk.
44.21 Kah kittinnomp kittinneumog, paudtiegk noh, onk woh nunnau.
44.22 Kah nuttinnomunnónup nussontimom, wusken matta woh nukkonaou 8shoh, newutche nukkonnont 8shoh, woh nupp8oh.
44.23 Kah k[i]ttinomp kittinneumog, qut matta pajeh weechauòg peissisit kematou, matta pish wonk kenaumw8 nuskesuk.
44.24 Onk n$nih paôog kittinneumut n8shunònut nuttinnonnanònupash ukkut8wongash nussontimom.
44.25 Kah n8shun n8wop, wonk monchek adtôanshinnean mechuémes.
44.26 Kah nussimunnònup, matta woh na nuttin 8mseumun, qut weecháuogut peississit nematin, ne nuttit womussinneah, newutche matta woh nunnaum8mun wuskesuk wosketomp, qut neit wéechauogut peissisit nematin.
44.27 Kah kittinneum n8shun nuttugqunnònup, k8wahteauuneau nummittumwos neesweekitteunk.
44.28 Kah pasuk8 sohhupan wutch nuhhogkat, nussip wunnamuhkut s8kshanòi, & asq wonk nuppaj nâôun.
44.29 Onk yeuoh wonk neemunnumaiy[é]óg wutch anaquabeh, & woske[tu]k, pish kuppaudtomw8 n8wompoquonnash neuanatamunat pajeh weenohket. 
44.30 Newutche yeuyeu peyôon n8shut kittinneumut, & wusken matta weechògk8og (uppomantam8onk weesq[u]abesik uppomantam8onganit wuskenin.)
44.31 Pish n$nih nag* matta wusken n8weechògk8un, onk woh nupp8, onk kittinneumog pish nuppaudtomun 8wompik8unash kittinneum n8shun neuantemunat pajeh weenohket. 
44.32 Newutche kittinneum nukquoshòmuohheônapoh n8sh, nussip, matta paudtauunnòun, neit pish n8chumittean micheme.
44.33 Newutche yeuyeu k8wehquetumoush nen kittinneum nompappittei wutch wusken, ummissinomitch nussontimom, & wusken weechauonch wematuh.
44.34 Newutche uttoh woh nuttin ôn n8shut, & wusken matta weechògk8un, ishkont pâguodche nunnau machuk nuhkuhkongqut n8sh.
45.1 NEIT Joseph n8nanum8 kéhchithôn ut anaquabenit wame noh neepanitcheh, & mishont8wau, nish$noh pasuk sohhaj, onk matta howan weechekompaumuk8, neit Joseph wahteauwaheont 8wematin n$nah.
45.2 Kah mishont8wae mau, & Egiptianéog, & wek Pharoh n8tamwog.
45.3 Kah Joseph unnau wematoh, nen Joseph, n8sh ash pomantam? & wematoh n8nànum8oh wunnamp8hamungqunàt newutche wuttamanatamwog ut anaquabit.
45.4 Kah Ioseph unnau wematoh, pas8sukiegk k8wehquetumonumw8, & uppas8sukauòuh, & n8wau, nen Ioseph kamatou, noh mag8ògkup en Egipt.
45.5 Newutche yeuyeu ahque neuantam8k, asuh ahque musquanum8k kuhhogkaôog, newut[e]he God nutann8nuk negonàe onk kenaau wadchanumunat keteaonk.
45.6 Newutch neese kodtumwae nôeu ohket ut mahshagquodt & wonk napanna tahshe kodtumwae matta pish anaskham8un asuh kepenum8un.
45.7 Kah God nutann8nuk negonae onk kenaau, woh k8wadchanumaúununáout wunneechan8onk ut ohkit, onk woh n8wadchanum kukketeaongan8 nashpe mishe pohquohwhunittuonk.
45.8 Nemehkuh yeuyeu matta kenaau, kuttann8s8mw8 yeu$in qut God, & nut$ayimunk 8shoh Pharoh, & nanaànuon ut wame wekit & piahquttumwaenin pannuppu wame ohkit Egipt.
45.9 Kenupshagk kuhkuhquegk en n8shut, & unnòk, yeu wussin kenaumon Ioseph, God nuppon[n]k nanánumunat wame Egipt womusish, ahque maneepau. 
45.10 Kah pish k8toht ut ohket Goshen, onk pish kuppas8sukah, ken & kenaumonog, & kenaumonog wunnaumonuh, kuffloksumog & kuhheadsumog, & wame ne adtahshekean.
45.11 Kah na kuttit assamunun, newutche wonk napanna tahshit kodtumwae mahshagquodt, ishkont kummatcheet, ken, & kek, & wame ne adtahshékean.
45.12 Kah kusseh, kuskesuk88ash naum8m8ash, & neemat Benjamin, nutt8n kuhkinn8[u]ukumw8.
45.13 Kah pish kuttinnóneau n8sh wame nussohsum8onk ut Egipt, & wame ne naumógish, & pish kukkenupushaumw8, & w8msuáheut n8sh, yeu.
45.14 Kah ompatussin wussittupukanit weematoh Benjamin, & mau, & Benjamin mau ut wussittuppukanit.
45.15 Kah chipwutt8nopwau wame wematoh, & na wuttit mauun, & ompetak wematoh ken8nuk.
45.16 Kah unnehtam8onk n8tunkquodt Pharoh wekit, n8won, Joseph weematoh peyauoh, onk ne wunnegen ut wuskesukqut Pharoh, & wuskesuk8óut wuttinneumoh.
45.17 Kah Pharoh unnau Josephoh, us kematog, ne ussek, wuss8anuhkók kuppuppinashim8m8og, & ongq ohkit Kanaan.
45.18 Kah neemun8k k8shun, & kek8óash, & peyaáusek, & kittinnumáunumw8 ne wanegik ut ohkit Egipt, & pish kumme[e]himw8 8weis ohkit.
45.19 Kah yeuyeu kuttinit, yeu ussek, neemunók wutch ohkit Egipt tatuppequanumugish, wutch kuppeissésum8óog & kummittamwossouóog, & tahshin8k k8shw8, & peyonk.
45.20 Kah kuskesuk ahque wuttamhuk wutch kummaumachiyeumash, newutche wame ne wanégik ut Egipt kuttaihéeu.
45.21 Ken wunnaumonuh Israel ne wutusseneau, & Joseph wuttinnumáoh tatuppequanumugquaash neane wuttinn8waonk Pharoh, & wunnemóunúhkauoh wutche wuttaongan8.
45.22 Kah wuttinnumáuh wame nish$noh pasuk8h ôhôhs8e hogkúmugish: & Benjaminoh aninnumauau, nishwudt pasuk8e kodchúhki silver, & napanna tahshit ôhsue hogk8ongash.
45.23 Kah en 8shut yeu wuttinne negonshhuon, piukqussuoh nomposhimoh Asses, naiyeutamwog wanegik ut Egipt, & piukqussuog squoshimwog assesog, naiyeutamwog weatchiminneash & petukqunnegánash, & wunnemauunash 8shoh.
45.24 Kah moncheaheau wematoh, & moncheog: & wuttinóuh ahque musquanteg neayoóg.
45.25 Kah kuhkuhqueog wutch Egipt, & peyaog ohkeit Kanaan, en Jakobut 8sh8oh.
45.26 Kah wuttinòuh n8waog, Joseph ash pomantam, & piahquttum wame ohkit Egipt. Kah wuttahoh sauanumwoh, newutche nah mat 8namptauoh.
45.27 Kah wuttinnòneau wame ukkutt8wongash Ioseph, ne anukquehetteup, Kah naum tatappequanumukquaash, nish Ioseph negoshhuacheh, wunnayeumukqunnat, & wunnashauonk 8sh8oh Jakoboh menuhkesum8.
45.28 Kah Israel n8wau, wamut, Joseph nunnaumon ash pomantam, nunnonche nau ash na nupp8omp.
46.1 KAH Israél pomushau, & wame ne adtahshegit, & peyau Beersheba: & sephausu sephausuongash en ummanitt8mut 8shoh Isaakoh.
46.2 Kah God unnau ISraeloh, ut unnàmanussuonganit nukonàeu, & n8wau, Iakob Iakob: & n8wau kusseh nen.
46.3 Kah n8wau, nen Manit ummanitt8moh k8sh: ahque wabesish k8womussinneat en Egipt, newutche na kuttit ayimàuunun missi wutohtimòin.
46.4 K8wechew8mseumsh en Egipt: & nen wonk pish wunnamuhkut kukkúhkuhk8unish: & Ioseph pish ponam wunnutcheg kuskesukqut.
46.5 Kah Jakob omku wutch Beersheba, & wunnaumonuh Israel nashpeog Iakoboh 8sh8oh, & ummukkieseum8oh, & ummittamwuss8oh, tatuppequanumukkàhtu, Pharoh ne negoshhuapash wunnayeumukqunat.
46.6 Kah neemunáog neetas8, & wuttinnetuonganu adt mukkinnumwòhettit ut ohkeit Kanaan, & peyaog Egipt, Iakob & wame 8skannèmuneuh weechòg.
46.7 Wunnaumonuh, & wunnaumonuh wunnaumonáog weechòg wuttaunoh, & wunnaumonuh wuttaun8oh, & wame 8skannemuneuh nashpeu pas8ònuh ut Egipt.
46.8 Kah yeush 88wesuongan8ash wunnaumonuh Israel, neg paoncheg Egipt, Iakob, & wunnaumonuh: 8mohtommegheonche Iakob Ruben.
46.9 Kah wunnaumonuh Ruben, Enoch & Phallu, & Hezron & Carmi.
46.10 Kah wunnaumonuh Simeon, Iemuel, & Iamin, & Ohad & Iachin, & Zahar, & Saul wunnaumonuh ukkananite mittamwossis
46.11 Kah wunnaumonuh Simeon, Levi, Girshom Kohath & Merari.
46.12 Kah wunnaumonuh Judah, Er & Onan & Shelah, & Phares & Zarah: kah Er & Onan nag ut nupp8og ohkit Kanaa[u]. kah wunnaumonuh Phares, Hezron, & Hamul.
46.13 Kah wunnaumonuh Issachar Tholah & Puvah, & Iob & Simron.
46.14 Kah wunnaumonuh Zebulon, Sered & Elon & Iahleel.
46.15 Yeuh wunnaumonuh Leah, neekitteauoncheh Iakoboh ut Padan$Aram, & Dina[n] wuttaunoh, wame keteahogkôunoh wunnaumonuh & wuttau[m]onuh nishwinchagkodtoh & nishuog.
46.16 Kah wunnaumonuh Gad, Ziphion & Haggi, Suni & Ezbon Er[i] & Arodi & Areli.
46.17 Kah wunnaumonuh Asser & Iimnah & Iisvah & Iisvi, & Beriah, & Serah ummisses8oh: & wunnaumonuh Beriah, Chebar & Malchiel.
46.18 Yeuh wunnaumonuh Zilphah, Laban anummaompuh Leahoh wuttaunoh, & yeuh wunnekitteauonuh Iakoboh, nabo nequtta, tahsuog ketteahogkôunog.
46.19 Wunnaumonuh Rachel Iakob ummittumwussoh, Ioseph & Benjamin.
46.20 Onk nekitteouau Ioseph ut ohkit Egipt, yeuh Asenath wuttaunoh Potipheroh Sephausuae Sontim On, noh wunnekitteauoh Manasseh & Ephraim.
46.21 Kah wunnaumonuh Benjamin, Belah & Becher, & Ashdel, Gerah & Nauman, Echi & Rosh, Muppim & Huppim & Ard
46.22 Yeush wunnaumonu[h] Rachel neekitteauutcheh Iakob, & wame keteahogkôunog nabo yauog.
46.23 Kah wunnaumonuh Dan, Chushim.
46.24 Kah wunnaumonuh Naphthali, Iachzeel, & Guni, & Iezer & Sillem.
46.25 Yeuh wunnaumonuh Bilhah, Laban anummaompuh Racheloh wuttaunoh, & yeuh wunnekitteauonuh Iakoboh, wame keteahogkôunog nesausuk tahsuog.
46.26 Wame keteahogkôunog weechepeyamooncheg Iakoboh ut Egipt, neh waj sohhamunatcheh wóhpéit, qut wonk ummittamwoss[u]oh wunnaumonuh wame ketteahogkôunog, nequtta tahshinchag & nequtta tahsuog.
46.27 Kah wuñaumonuh Ioseph neh nekitteawutcheh ut Egipt neesuoh keteahogkôunoh, wame keteahogkôunog ut Iakob wekit, paoncheg ut Egipt nesausuk tahshinchág$qussuog.
46.28 Kah ann8nau Iudahoh negonae onk nagum, en Iosephut, wussampwanumauónat wu[sk]e[shk] en Goshen, & peyaog ohkeit Goshen.
46.29 Kah Ioseph wauwomunum wuttatuppequanumuk, & ogquodchanau, nogushkauunat Israeloh 8shoh en Goshen, & quoshagkompau anaquabenit, & nauwohshau en wussittupukanit & mau ut wussittupukanit Sepe.
46.30 Kah Israel unnau Iosephuh, yeuyeu nuppitti, naumon kuskesuk, newutchè ash kuppomantam.
46.31 Kah Ioseph unnau wematoh, & ut 8shoh wekit, nukuhkukquem, & nuttinnon Pharoh, & nuttin, nematog, & n8sh wek neh ohtagup ohkeit Kanaan, nuppeyaónukqun.
46.32 Onk wosketompaog nanashipsaenuog, newutche nag wosketompaog puppinashimwoh ahassamoncheg, & pas8óog uffloksumóuh, & wutheardsumóuh, & wame ne adtahsheghettit.
46.33 Onk pish n$nih Pharoh wehkomukqueóg, & n8wodt, toh kuttéhessemw8?
46.34 Neit pish kussimw8 kittinneumog noh nanánauwéheoncheg neetahsu wutch n8skenuunneanónut, yeu pajeh, nenawun & n8shunonog, onk woh k8tohtimw8 ohkit Goshen, newutche nish$noh nahnanouwunont shepsoh, noh ohquânumau ut Egiptian$ut.
47.1 ONK Ioseph paont wuttinnon Pharooh & n8wa[u], n8sh & neematog, peyaog wutch ohkit Kanaan, & uffloksog, & wutheardsog, & wame adtahshekhettit, & kusseh wutohtuog ohkit Goshen.
47.2 Onk nemunau nawutch wematoh, napanna tahsuoh wosketompaog, & quoshagkompaog anaquabit Pharohoh.
47.3 Onk pharoh unnau wematoh, uttiyesh kutanakausuongan88ash? & unnaog Pharohoh, kittinneumog nahnáuoncheg shipsoh, nenawun & n8shunónog.
47.4 Onk unnauog Pharohoh, unneapeyonat ohkeit n8che peyaumun, newutche matta moskehtu[u]n8 wutche neetasuog kittinneuomog ne ahtauóhettit, newutche mahshagquot tuhkequn ohkeit kanaan, & yeuyeu k8wehquetúmauúnumun, kittiñeumog wutohkhettich ohkit Goshen. 
47.5 Onk Pharoh unnau Iosephoh, n8wau k8sh & kematog kuppeyaáunukquog.
47.6 Egipte ohke ohteau anaquabéan, ne wanegik ohke wutohkèh k8sh & kematog, wutohkhettich ohkit Goshen: Kah wahteauan nawutch nag nahtuhtonkig, neit nanaununwáh neetahsu neg wadchanogeg.
47.7 Onk Ioseph pethúunau 8shoh & wunneepaiheuh anaquabit Pharaoh, & Iakob wuñanumau Pharohoh.
47.8 Kah Pharoh unnau Iakoboh kitteashequinne kodtumwae kuppomantam8onk?
47.9 Kah Iakob unnau Pharohoh, nuppen8wohteae kodtum8e kesukodtumash, nequt pasuk8e & nishwinchage kodtumwae ogguhsesinash & matchitash kesukodte kodtum8ash nuppomantamoonk, & asquam peyaumun8ash sahtippomantogkup n8shik, ukkesukodtum8e pen8wohtea8ongan88ash.
47.10 Kah Iakob wunnanumau Pharohoh, & sohham wutch anaquabit Pharohoh.
47.11 Onk Ioseph 8tohkeheuh 8shoh & wematoh, & wuttinnumauh wutahtuonk ut ohkit Egipt, ne wanegik ohke, ohkeit Rameses, PHaroh ne an8wop.
47.12 Kah Ioseph assamau 8shoh & wematoh, & wame 8shit wek, petukqunegash neanussinit péesesoh.
47.13 Kah wanne petukqunnegan8 wame ohkit newutche mahshagquodt ahche tuhkequn, & Egipte ohke & kanaane ohke sauunnumwog newutche mahshagquodt.
47.14 Onk Ioseph mukkinum wame teaguas nish$noh ohtagish ohkeit Egipt, & ohkit Kanaan wutche weatchimineash nish adtôáhetticheh, & Ioseph paudtau teauguas Pharoh wekit.
47.15 Onk teaguash matshaash wutch ohkit Egipt & wutch ohkit Kanaan, & wame wut-Egiptianeog peyaunáog Iosephuh, & n8waog, aninnum aiinnean petukqunneg, tohwutch woh nupumun ut anaquabean, newutche teauguash mahtshaash.
47.16 Onk Ioseph n8wau mag8k keneetaseum8óog, & kutassamúnumw8 wutch keneetaseum8óog.
47.17 Kah paudtauóog wunnetaseum8uh Iosephuh, & Ioseph wuttinnumauuh petukqunneg wutch horsesoh, & wutch netasue uffloksut, & wutch netasue ut heardsut, & wutche assesoh, & wutassamuh petukqunneg wutche wame netasu, ne kodtum8k.
47.18 Kah ne kodtum8 mahtshunk: & uppeyaunòuh wonk nahohtôeu kodtum8k, & wuttinouh, matta nutadtahto8mun wutch nussontimómunónut, nuttegunnonut mahtsháit, & ahtoongan heardse netasúog nussontimómut: matta teag  usqué anaquabit nussontimom, qut webe nuhhogkanónog, & nutohkeinònash.
47.19 Tohwutch woh nupp8og ut anaquabean, nenawun & nutohk[é]in? attôominnean & nutohkein, wutch petukqunneg, & nenawun & nutohkeinònash n8tinninneuuhkauòmun nuhhogkanonash Pharoh, & aninnumaiinnean wskañemuneash, onk woh nuppomantamumun, & matta woh nupp8mun, & ohke matta woh tauohtàno.
47.20 Kah Joseph taphum wame ohke ut Egypt wutche pharoh, newutche wut-Egiptianéog mag8og nish$noh howan wutohke newutche mahshagquodt wussohkauoh: & ohke 8tohkein Pharoh
47.21 Kah missinniñúog wutontahshuh en otanat wutch waènu wohkôeu Egipt onk yeaen ongkoue.
47.22 Webe wutohkee[u] sephausuenúog matta wutadtaònash, newutche sephausuenuog wutonkquttauoh Pharoh, & meechwog onkquatauongan8 Pharoh anumauont, ne 8che matta mag8uneau wutohkeimw8.
47.23 Kah Joseph unnau missiñiñúh, kusseh, kutadtâamúnumw8 yeu kesukok, & kutohkeimw8, wutch Pharoh, kusseh, yeush wskannemunéash wutche kenaau, & pish kutohteuhkontamumw8 ohke.
47.24 Onk pish n$nih, ne kepenumòg, pish kittiñuma[ò]mw8 napanna adtahshik chippag Pharoh, & yauudt chippag kutohtiñeau wutche wuskannemuneash ut ohteakonit, & wutch kummetsuongan8, & neg noh apitcheg kekuòut, & meechum wutche keneechan88og.
47.25 Kah n8waog, kuppomantamwàhimun wussikkitteahitteadtuh anaquabit nussontimom, & nenawun wuttinneumoh Pharaoh.
47.26 Kah Joseph ayim naumatuonk, yeu pajeh kesukok wame ohkit Egipt, napanna adtahshit chippag Pharoh wutahtaunat, webe nag nussu, matta wutahtauòunash Pharoh.
47.27 Kah Israel wutohtu ohkit Egipt, ut ohkit Goshen, & ahtòog naut, & mishe meechummùog, & muttaanwog m8cheke.
47.28 Kah Jakob pomantam ut ohkit Egipt nabo nesausuk tahshe kodtumwae, neit mamusse uppomantamòonk Iakob, nequt pasuk8e, & yauunchag, & nesausuk tahshinchag kodtumwae.
47.29 Kah ahquompi pas8tshàn8 Israel m8che wu[u]nupp8onk, & wehkomau wuñaumonuh Iosephoh, & wuttinuh, yeuyeu namehteauon kitteamonteanittuonk ut anaquabean, k8wehquetumoush ponsh kenutcheg agwe neehquaut, & womoausue & wunnamuhkutèe unnehhe, ahque posekineh k8wehquetumoush ut Egipt.
47.30 Qut n8weeche sepsum8m n8shog, & pish kussohh8wuneh wutch Egipt, & posekineh nag upposekinetúe ayeuongan8òut, & n8wau, pish nutussen ne an8wáan.
47.31 Kah n8wau chadchekeimeh, & wutchadchekeimoh, & Israel nauáeu ut wutappuqussum8unit.
48.1 ONk n$nih, mahche yeu n$nag, kah unnâu Joseph, kusseh k8sh mahchinau: & neemunau neeswe wuñaumonuh weeche nagum, Manasses & Ephraim.
48.2 Kah unnau Jakob, & n8wau kusseh, kenaumon Ioseph kuppeyaônuk, & Israel menehkheau wuhhogkuh, & appu wutappinneat.
48.3 Kah Jakob unnau Iosephuh, God wame manuhkeit, nunnaeihtunk ut Luz ut ohkit Kanaan, & n8nanumuk.
48.4 Kah nuttinuk, kusseh, kummishhesh, & kummuttahesh, & kukkittinnumouwosh madtauánukeg missinninnuog, & kittinnumaúunun yeu ohke, & en k8skannemunneut nahohtôeu ken, micheme wutahtuonk.
48.5 Kah yeuyeu, neesuog kenaumonunk Ephraim & Manasses neekheadcheg ut ohkit Egipt asq peyaaun8un ut Egipt, neg nuttaiheog.
48.6 Kah keneechanog neekheadcheg nahohtôeu onk naghoh, neg pish kuttaiheog: 8wesuongan8 weemat8uh, ne pish hennoneau, ut 8tohtuongan8òut.
48.7 Onk nen, wòmon Padan, Rachel nupp8 kishke nen ut ohkit Kanaan, ut mayut, pas8cheyeu8uk Ephrath: & na nupposekinau umm[u]y ut Ephrath, ne Bethlehem
48.8 Kah Israel naau wuñaumonuh Ioseph, & n8wau, howanig yeug?
48.9 Kah Ioseph unnau 8shoh, neg nunnaumonunk God anumaiitcheh yeu$ut, & n8wau, neg paudtah, & n8nanumòog.
48.10 Kah wuskesukquash Israel tuhkequnash newutche mahtauntamòok, matta naum8: & uppas8che paudtauònuh, & wutchipwutt8nàpo & úkkinuh.
48.11 Kah Israel unnau Iosephoh, matta nuttenantam8 woh nunnaum kuskesuk, & kusseh, God nunnaumwahuk k8skannemuneoh wonk.
48.12 Onk Ioseph wussohwhunoh wutch weehquaut, & nauwanum wuskesuk en ohkekontu.
48.13 Kah Ioseph wunneese nemunoh, Ephraimoh wuttinnohkôunit, nogqueu ummenadcheanit Israeloh, & Manasses ummenadcheanit, nogque wuttinnohkôunit Israeloh, & uppas8che paudtauunoh.
48.14 Kah Israel summagunum wuttinohkou & upponamun Ephraim uppuhkukqut & noh peississu, & ummenadchu Manasses uppuhkukqut: waantamwe unninnumwúhpittenash, newutche Manasses mohtommegit.
48.15 Kah wunnañumau Iosephoh, & n8wau, noh Manit anaquabenit n8shog Abraham & Isaak pomushómpaneg noh Manit sohkomùnukquéomp, nô utt8che nen, yeu pajeh kesukok.
48.16 Noh Angel pohquohwhunugqueh wutch wame matchitut, wunnanumonch wuskenésoh: & n8wesuonk ussowéshettich, & 8wesuongan8 n8shaog Abraham, & Isaak, unnummonáhettich onatuh namohsut ut nashauwe ohkit.
48.17 Kah Joseph nag* 8shoh wuttinohkon ponamwoh Ephraim uppuhkukqut, ne matchit ut wuskesukqut, & tohshinum 8shoh wuñutcheg, wutontataúanat wutch Ephraim uppuhkukqut, en Manasses uppuhkukqut.
48.18 Kah Joseph unnau 8shoh, ahque ne naj n8sh, newutche yeuoh mohtommegit, ponsh kuttin[o]hkou uppuhkukqut.
48.19 Kah 8shoh matta wuttápeneaum8un, & n8wau, n8wahteauun nunnaumon, n8wahteauun, nnoh pish wonk missinninneu8, & noh wonk pish mishehtu: qut wunnamuhkut, wesumussoh pish anue missugkenwoh onk nagum, & 8skannemunneoh pish muttaánit wutohtimóneash
48.20 Kah nah 8nanumoh ne kesukok, n8wau, ut kuhhogkat Israel pish wunnanumau, n8wadt God unnéhikqush onatuh Ephraim, & onatuh Manasses: & negonshau Ephraimoh onk Manassesoh.
48.21 Kah Israel unnau Iosephoh, kusseh nunnup, & God k8wetomuk, & pish kukquehchuwunukou en wutohtuòut k8sh8wòut.
48.22 Onk nen kittinnumàush nequt chepai ànue onk kematog, ne amaunum wutch wunnutcheganit wut-Amorite, nashpe nuttogkodteg & nutahtomp.
49.1 KAH Jakob wehkomau wunnaumo[u]uh, & n8wau, moiék kummishamauunumw8 ne pish ashpunnaòg ogkomàeu kesukodtash:
49.2 Moièk & n8tam8k kenaau wuñaumonuh Jakob, & kukkeitók Israel k8sh8.
49.3 Ruben, ken mohtomegheog, nummenuh$kesuonk & adt kutchissik neummenuhkesuonk, 8netuequanunkquok quttiánittuonk, & 8netue menuhkesuonk.
49.4 Ken8chunáoap onatuh nippèit matta pish k8nètúh, newutche kutohk8taup wutapineat k8sh, neit kenishk[h]uap nutapinneat tohk8taòp.
49.5 Simeon & Levi wemattittuog, onkapunóhteaongane auwohteaongash ut namsh wekuómash.
49.6 Woi nukketeahogko[u] ahque petutteash ukkeme 8wunneaòont, nussohsumòonk, ahque wetuom ummòeongan8out: newutche musquanittamohettit, nushaog wosketompuh, & pohtuánumòhettit paskítchohtahwòog oxinoh.
49.7 Matchenantamunaj ummusquantam8ongan8, newutche menuhkieup, & ummishe musquantam8ongan8, newutche ôhquñeungquot, nag nutchippunóog ut Jakobut, & nunnanwiheáog ut Israelut.
49.8 Judah, ken kematog pish kummishánumunkqug: kenutcheg ohteau ut wussittuppukan8óut kummatwomog: wunnaumonuh k8sh pish kenauwaeitunkquog.
49.9 Judah qunnonou wunneechanoh, wutch wunnehtoonganit [n]unnaumon kukkuhkukquem, sukoshkodtaeu sukoshkodtassun onatuh qunnónou, & onatuh keneungqussu qunnonou, howan woh uppásukquhkouh?
49.10 Nanánuwáonk matta pish wunnukkonuk8un Judah, & ayig naumatuonk wutch nashauwe wusseetut, onk nô pajeh Shiloh peyont, onk ut nagum moéhtunk missinniñuh.
49.11 Kushpinont wutassémes wenomwussippagwut, & wunnechanoh wutassimoh ne wanegik weenomwasippagwut: kutchissittau wuthogk8 wine, & wuppetwosqushàonk weenomine wusqueheonganit.
49.12 Wuskesukquash mushqi nashpe wine, & wepitteash wowompiyeuash nashpe sogkodtunk.
49.13 Zabulon pish wutohtu kishke ketahhanne kobpaonganit: & noh pish kobpog kuht8nogqush, & 8wonkaiy8m ut Sidon.
49.14 Issachar magkekonont Asse, qussemonchu nashaue et neenash wéanunit.
49.15 Kah naum anwôhsin8onk ne wunnegen, & ohke ne wunnegen, & nauwànau uhpequanuh quâhquenahtómuk, & neh wuttiñeumoh wutch ompwehteàonk.
49.16 Dan, noh pish wussumau ummissinninneumoh neane nequt chippanuog Israel.
49.17 Dan, pish ask8k88 ut mayut, sesgq kehchemáog, sogkeputtog horses wogquon, & noh naòmut ont8nshau.
49.18 Wutch k8wadchanuwáonk nutaskauwompatam woi Jehovah.
49.19 Gad chippan8onk pish sohkunk, & nagum pish sohkauau maumachish.
49.20 Wutch Aser upputtukqununk wunogk8m8, & noh pish wutcheken ketass8timwe waégugish.
49.21 Naphtali, qunneg ponunau, noh maguk wunanuk8waongash.
49.22 Joseph mishummechummu wuttuk, wunnaumonuh weenaeu wenomwussippog kishke wutahhamonganit, n$noh wuttaunoh p8spaékanit qussukquaneutunkanit.
49.23 Kah pepépumutcheg 8weesogke n8heuh, uppepumóuh, & wussekeneanóuh.
49.24 Qut wutahtompeh nugwuteae menuhkesuoh, & wuhpittenash wunnutcheganit menuhketeaushehash nashpu wunnutchegash ummasugkenukòmuh Jakob, na$wutch noh assamont, ukqussuk Israel.
49.25 Nashpe ummanitt8moh k8sh, noh pish kuttannumunk, & nashpe noh wunanittuongash wutch ongkoue kesukqut, wu[u]nànetuongash m8naiyeuut, ne agwe ohtag, wunnanetuongash mahpanagunit, & ushquaunneat. 
49.26 OOnaneteongash k8sh anue muhkiyeuash m8cheke onk wunnanumaongash negoñaeu n8shuk, ut aongae kuhkuhungash, micheme ohtaash wadchuash, yeush pish ohtaash uppuhkukqu[t] Ioseph, & kodtontupont chapunnumukup wutch wematut.
49.27 Benjamin pish nehnehteap8 onatuh mummugquoshum, nompoaeu m8hwhau neh nashoncheh, & wunno[n]k88k pish chachapenau ne macheoncheh.
49.28 Wame yeug naboneese chippan8og Israel, & yeu 8sh8oh anukquehettit, & nah 8naneteaong noh 8nanumoh.
49.29 Kah nah ummeechumuhkonuh, & wuttinuh: nen, woh ummukinit ut nummissinniñeumut, pósekunneg weeche n8shut, ut hassunnègit ne wutohteakonit Ephron wut-hittite.
49.30 Ut hassunnegit wutohteakonit Makpelah, ne anaquohtag Mamre, ut ohkit Kanaan, ne Abraham adt[ô]ap weeche ohteuk wutch Ephronoh wut-hittitoh[,] wutche ohtoonk posekinnetue ohke[.]
49.31 Na posekinnoneau Abraham & Saraihoh ummittamwussoh: na posekinnoneau Isaakoh & Rebekahhoh ummittumwussoh: & na nupposekinnonah Leah.
49.32 Ut adtôòmukup ohteuk, & hassunneg ne na ohtag, wutch wuñaumonuh Heth.
49.33 Kah Iakob maht8adt ann8nonat wunnaumonuh, & wutontanum wussetash en apinneat, & nashomau ukketeahogôunoh, & mukkinneu ut ummissiñinneumoh.
50.1 KAH Ioseph kepshau wuskesukqut 8shoh, & ummanèmoh, & wutchipwutt8napoh.
50.2 Kah Ioseph ann8nau wuttiñeumoh ponaskehtuaenùh 8shoh, & ponaskehtuaenuog sussequnáog Israeloh.
50.3 Kah yauunchatikquinne wunnumwohtauòn, newutche nemehkuh numwohtauunáoash kesukodtash wutche neg sasequnoncheg: & wut-Egiptianeog ummauémouh nesausuk tahshinchatikquinne.
50.4 Kah maumuttamwae kesukodtash pamushunk, & Ioseph ken8nau apinithceh Pharoh wekit, n8wau, namehteauon kitteamonteanittuonk ut kuskesuk8òut, ket8hkunk k8wehquetumonumw8 ut wuhtauogut Pharoh, n8wagk.
50.5 N8sh nutchadchekeyeuwahúk, n8wau, kusseh nunnup, n8wenohkit wônohkòaogkup nuhhog, ut ohkit Kanaan, na pish kuttit posekinneau: & yeuyeu monchetôi, k8wehquetumoush posekinónat n8sh, & wonk nuppeyam.
50.6 Kah Pharoh n8wau, kuhkuhquish & posekin k8sh neane chadchekeyeuwáhikquean.
50.7 Kah Ioseph kuhkuhqueu posekinonat 8shoh, & weechóg wame wuttinneumoh Pharoh, másugkenutcheh ut weekit, & wame matikkenukeg ut wame ohkit Egipt.
50.8 Kah wame wekit Ioseph, & wematoh, & wut-heardsumoh wunnukonóuh Goshen.
50.9 Kah weechog tatuppequanumugkaash, & horsesoh na8mukqutcheg, & m8chequshaog.
50.10 Kah peyaog ahhut pogkohhamuk Arad, ne ongkoue Jordan, & ne wuttit mauwunneau mishe mauonk, & mauemau 8shoh nesausuk tahshikquinne.
50.11 Kah na wadohkitcheg ne ohkit ukkananitsog naumwog mauonk ahhut poggohhamuk Arad, & n8waog, yeu mishaumuttam8onk wut-Egiptianéog: newajeh hettamuk ummaumuttam8ongan8óut wut-Egiptianeog, ne ongkoue Jordan.
50.12 Kah wunnaumonuh wuttinhukqun nean ann8nomp.
50.13 Kah wunnaumonuh uss8unuk en ohkit Kanaan, & upposekinóuh hassunegit wutohtekonit Makpelah, ne Abraham adtôop, weeche ohteuk, wutche ohtóonk posekinnetue ohke, wutch Ephron wuthittit anaquohtag Mamre.
50.14 Kah Ioseph qushkeu en Egipt, nagum & wematuh, & wame ne weechógqutcheh posekiñonut 8shoh, mahche posekinont 8shoh. 
50.15 Kah Ioseph wematoh namohettit 8shuóuh nupp8oh, & n8waog, Ioseph pagudche kussekeneunkqun, & onkquatunke kutonkquatunkqun, wame ne machuk ne neanheogkutup.
50.16 Kah nag ann8naog en Iosephut n8waog, k8sh n8wop asquam napok, n8wau.
50.17 Yeu pish kuttinnoneau Ioseph, k8wehquetumoush, ahquontamau yeuyeu kummatchenehuk8ongan8, kematog & ummatcheseongan8, newutche nag kummatchenehukuppañeg, & yeuyeu k8wehquetúmauúnum ahquontash ummatcheseongan8 wuttiñeumoh ummanitt8moh k8shinnonog: & Ioseph mau ken8náhettit.
50.18 Kah wonk wematoh naauoh, & penushaoh anaquabenit, & n8waog, kusseh nenawun kittinneumog.
50.19 Kah Ioseph wuttinuh nahog, ahque wabesek, newutche sun nen nunnompin God?
50.20 Kah kenaau kutauwuttamúmwop wutche ne matchuk, God wuttinnauwuttamun wanegik, ussenat neane yeu kesukok, pomantammae wadchanónat monaog missinninnuog.
50.21 Kah yeuyeu ahque wabesek, kutassamunumw8, & kummukkiésum8óog, onk nah wuttapheuh, & 8che ken8nuh wuttahhut.
50.22 Kah Ioseph 8tahtu Egipt, nagum, & 8shoh wek, kah Ioseph pomantam nequt pasuk8e & piukque kodtumwae.
50.23 Kah Ioseph naum wutch Ephraim, wunnaumonuh nishwudt ontseonganit, wonk wunnaumonuh Machir, wunnaumonuh Manasses, neetuog ut Ioseph weehquaut.
50.24 Kah Ioseph unnau wematoh, nunnup, kah God natauwáhuadt kenatauwáhukou, & kummoncheahukou yeu wutch ohkit, en ohkit chadchekéimop Abrahamoh, & Isaakoh & Jakoboh.
50.25 Kah Ioseph chadchekeyeuwàheau wunnaumonuh Israel, n8wau, God natauwahuadt pish kenatauwahukou, & pish k8che tahshinnumuneau nuskonash yeu$wutche.
50.26 Kah [I]oseph nupp8, nequt pasuk8e & piukque kodtumwohkom, & wussesequnóuh, & ponan arkut, ut Egipt.
