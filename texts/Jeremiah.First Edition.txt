1.1 UKkutt8wongash Jeremiah wunnaumonuh Hilkiah, sephausuen ut Anathoth, ut wutohkit Benjamin.
1.2 Ukkutt8wonk Jehovah peyaónuk ut ukkesukodtumut Josiah wunnaumonuh Ammon Judae ketass8t nabo nishwe kodtumwae nanawunnuadt.
1.3 Peyuam8 wonk ut ukkesukodtumut Jehoiakim wunnaumonuh Josiah Judae ketass8t: nô pajeh wehqshik nabo nequtte kodtum8m Zedechiah wunnaumonuh Josiah Judae ketass8t, nô pajeh missinóhkonae monchanónat Jerusalem, ut napanna tahshe nepâuzsaut.
1.4 Neit wuttinn8waonk Jehovah nuppeyaónukqun, n8wau,
1.5 Asq kahkenawahenoun ut menogkusseet, k8wahenup, kah asquam sohham8an wutch ôontomukqut, k8neetupanatamwáhenup, kah kukkehtimunup kukquoshodtumwaenúuneat en wutohtimoinnahtu.
1.6 Neit nussip, Woi Lord Jehovah nuttónteóh ket8hkon, newutche nen Peisses.
1.7 Qut Jehovah nuttugqun, n8wóhkon, nen peisses, newutche piṣh kuttom wame uttoh ánan8mun, kah uttoh áne ann8nun, piṣh kussin.
1.8 Wabesuontamúhkon wuskesuk8óash: newutche k8weetomsh, k[u]ppohquohwhununat, wussin Jehovah.
1.9 Neit Jehovah summagunum wunnutcheg, kah mussinnum nutt8n, kah Jehovah nuttugqun, kusseh nupponam nukkutt8wongash ut kutt8nut.
1.10 Naish, yeu kesukok kenanawunnumwahesh wutohtimóneash, kah ketass8tam8ongash, kodohchâbuhkohhamunat, kah soqunnumunat, kah pagwatauunat, kah kepuhkonat, weekuhkonat, kah ohteuhkonat.
1.11 Nano, wuttinn8waonk Jehovah nuppeyaónuk, n8wau, Jeremiah te[a]gwas kenaum? kah nussip, nunnaum Almonuntugque souobpunk.
1.12 Neit Jehovah nuttugkup, k8nenaum; newutche nukkenuppéhteo nukk8tonk ussenat.
1.13 Kah wuttinn8waonk Jehovah nahohtôeu nuppeyaonuk n8wau, teagwas kenaum? kah nussip, nunnau wussue ohkuk, kah wuskesuk nogwohteau nanummiyeu.
1.14 Neit Jehovah nuttinuk, wutch nummiyeu mahcuk piṣh pohqusheau ut wame wadohkitcheg ohkeit.
1.15 Newutche kusseh, n8wehquetum wame nanumie tahs8tam8e teateashiyeuongash, wussin Lord, kah nag piṣh peyaog, kah nag piṣh nishnoh pasuk ponam wutappuonk ahhut petutteamuk ut Jerusaleme squontamut, kah ayeuuhkonitue wame pummenutonganit, nahut weenu, kah ayeuuhkonittue wame Judae keitotanash.
1.16 Kah nukket8hkontam n8sittum8ongash, ayeuuhkonittue nagoh, pa[p]aume wame ummatchseonganooash neg ohquanumukqueaneg, kah chikohsumauwáog weetemungquok o[n]kotagig manitt8og, kah wowussittumwog nehenwonche wunnutchegane anakausuonganooash.
1.17 Newutche puttukquobpinoush kusseg, kah neepaush, kah nag us wame ne anan8nun: chepshúhko[n] ut wuskesuk8wóut, ishkont kuss8quttahwhush ut anaquabhettit.
1.18 Newutche kusseh, yeu kesukok kutogqhesh pummeneutausue keitotanat, & brasse pummeneutongash ayeuuhkonittue mamusse ohke, ayeuuhkonittue Judae ketass8tamwog, ayeuuhkonittue wussontimóm8uh[,] ayeuuhkonittue wussephausueneum8uh, kah ayeuuhkonittúe ohkee missinninnúog.
1.19 Kah nag piṣh kutayeuhkonukquog, qut matta piṣh kussohkunkk8og: newutche k8wettomsh wussin Jehovah, kuppohquohwununat.
2.1 NAno wuttinn8waonk Jehovah nuppeyaonuk n8wau,
2.2 Monchish, kah mishont8ash ut wehtauogkut Jerusalem, n8wash, yeu wussin Jehovah, kummehquanumouṣh, k8skenúe womoausuonk, k8weetauânumwae womoausuonk, asuhkiean ut touohkomukqut, ut mat ohteuhkausue ohkeit.
2.3 Israel wunneetupanatamweyeuop ut Lordut, kah ukk[a]keneumunne pénaeetuonk: wame neh mahchipwónukqutcheh piṣh matchenehéoog, machuk piṣh nukkuhkongquog wussin Jehovah.
2.4 N8tam8k wuttinn8waonk Jehovah, woi wek Jakob, kah wame teateashiyeuonga[s]h ut wekit Israel.
2.5 Yeu wussin Jehovah, teagwe matcheseonk k8sh8wóog nunnámteunk, waj nô8sukoihettit, kah asuhkomwog tahn8cheyeuuk, kah tahn8cheyeu8og?
2.6 Kah matta n8wo8og, uttiyeu woh Jehovah noh kohkuhk8unukqueog wutch Egypte ohkeit? noh pannuppe sagkompagunogkup touohkomuk, papashpe touushinne kah pasohthegane ohkit, papashpe kunkohteadteáeu kah nupp8ongane onkauohtáe ohkeit, papashpe ohke, ne matta howan woh panupwushog, kah uttoh matta howan wadohkeg.
2.7 Kah kuppas8unumw8 ut misségene ohkeit, meechinat ne meechummúonk, kah ne noh adt wunnegit: qut petutteáog, kenishketeomwop nutohke, kah kutunkquontam8wáhtomw8 nutohtóonk.
2.8 Sephausuenuog matta n8wo8og, uttiyeuoh Jehovah? kah neg weoggehheoncheg naumatuonk, nag matta n8wahik8og: Pastorsog wonk nuppann[e]setunkquog, kah quoshodtumwaenuog, quoshodtumwog nashpe Baaloh; kah asuhkomwog niṣh matta wadchiéhettégish.
2.9 Newaj, ashpumme keket8kauunog, wussin Jehovah, kah keneechan8óog wunneechan8oh nukkeket8kauóog.
2.10 Newutche paumhkash Chittimme munnuhhanaṣh, kah naish, kah ann8teamsh en Kedar, kah menuhke natwontaṣh, kah naiṣh ne nnák.
2.11 Sun wutohtimóin ôsowunáog ummanitt8m8oh, qut onch neg matta manitt88og? qut nummissinninnúmog ôs8wunnumwog wussohsum8ongan8, ne matta nompe wutcheihetteg.
2.12 Yeu chepshontam8k, woi kesukquog, kah mishu wabesek, kah mishe touussinok, wussin Jehovah.
2.13 Newutche nummissinninnumog usseog neesinaṣh machukiṣh: nag nutohquanumukquog nen pâmachúane tohkekomue, kah nag wunnehthamóog wônogquash, poksháe woonogquaṣh ne matta woh ohtan8g nippe.
2.14 Sun Israel wuttinneumun? sun noh missináe neetu? tohwutch mukk8kinit?
2.15 Wuske qunnon8og mishont8wae mehnehte[a]og, kah mahchumwéhtôog ohke: ukkeitotanaṣh chikohtaaṣh, matta wutohkeina[t].
2.16 Wunnaumonuh wonk Noph kah Tahapanes, nag pohquenumwog kuppuhkuk8e chetuhquab.
2.17 Sunnummatta yeu kuppaudtauònas kuhhog, waj ohquánumadt kum-Manitt8m Jehovah, sagkompágunukquean en mayut?
2.18 Kah yeuyeu toh|kutussen ut Egipte mayut, wuttattamunat wunnippeaṣh Sihor? asuh toh kutussen ut Assyriae mayut, wuttattamunat sepupogquaṣh?
2.19 Nehenwonche kummatcheseonk piṣh kussasamatuhhuk, kah kutt8nequssinn8wongaṣh piṣh kutáushk[ó]mukqunaṣh: newutche wahteaush, kah naish, ne matchit kah weesogkon kenukkenònat Jehovah kum-Manitt8m, kah n8wabesuonitteáonk matta ohtáno kuhhogkat, wussin Lord Jehovah ayeuteaunit.
2.20 Newutche nôadt nuppohquetahwhomp keyoakum, kah nuppaskukkomup keneepissuongaṣh, kah kussip, matta nuppannesu: nanwiyean kah nanwun8dsquaosean nishnoh kussohkôi, kah nishnoh ut ashkuhquamut.
2.21 Qut onch kutohtekônunup wunnégenne weenomwussippog, papannuppe wunnamuhkut[é]e wuskannem: uttoh kuttin neit quinnuppein nano matchékinne penoe weenomwussippog en nuhhogkat.
2.22 Newutche uttohkônogque kukkitsumwin nashpe nitre, kah kumm8chekiyimunat sope, onch kummatcheseonk kuhkinneasin ut anaquabeh wussin Lord Jehovah.
2.23 Uttoh woh kuttin unn8won, matta nunnishkhetteoh, matta nutasuhkauoh Baalim? naish kummay ut 8noikoiyeuut, wahteaush uttoh aséan: ken kenupshae dromedary papaumwushadt ummayash.
2.24 Touohkomukque asse, nukkodchu touohkomuk, assanómau wabanoh tapeneogish, tapeneog howan ukqushkinuh? wame neg natinneahwhoncheg, matta sauwunâou wuhhogkuh, ut wunnepâuzsómut piṣh wunnamheouh.
2.25 Nanawehteoush kusseet matta mokkussinnohhôsin8ut, kah kukquttunk wutch kuhkutt8nat: qut kussip, na matta annoósuonganinno, matchaog, newutche n8womon penuowhteaog, kah nag m8hche nutasuhkauóog.
2.26 Neane komm8towaen akodchik namehit: nene Israel wek akodchum8, nag ukketass8tam8m8uh, wussontimom8uh, kah wussephausueneum8uh, kah ukquoshodtumwaenúm8uh.
2.27 Adtamwéhettit weehquanunk ken n8sh[ú]n: kah qussuk, keneechansup; newutche|n[a]g nukquinnuppinumunkquog uppusquan8, qut matta wuskes[u]k8: qut wuttaméhpunáhettit, piṣh n8waog, omohkish kah wadchâninnean.
2.28 Qut uttiyeug kummatt8mog neg kezheácheg? neg omohkehettich, woh neg wadchanukquean w[a]dtaméhpunáon: newutche na adtahshik kukkeitotanash, ne wuttinniinneau kummanitt8mog woi Judah.
2.29 Tohwaj keket8kieóg? kenaau wame kuppanneséhtayimw8 wussin Jehovah.
2.30 Tahn8che nuttogkom keneech[â]n8oog, nag matta attumunum8og sasamatahwhuttuonk: nehenwonche kuttogkodtegan8 mahchipp8 kukquoshodtumwaéneumog, onauh pagwohteae qunnono[u].
2.31 Woi pometuonk, naish wuttinn8waonk Jehovah, sun nuttouohkomuk8imis ut Israel? pohkenâe ohke? tohwutch nummissinninnúmog n8wahettit, nenawun nussontimôumun, matta wonk kuppeyaónunómun?
2.32 Sun woh peenomp wanánatam 8nhogk8unaṣh, asuh weetauwadteaénin wuthogqunnumaongaṣh? qut onch nummissinninnúmog n8wanánumuk ánu[ā]nittu kesukkodtaṣh.
2.33 Tohwutch m8sittahhaman kummay natinnehamunat womonittuonk? newaj wonk kuhk8tomauadt matchet8wog kummayaṣh.
2.34 Ut sissippoe kuthogk8wonganit wonk namehteauun wusqueheonk kuttummunge mat woskhúog: matta nummiskom8un keme natinteaon, qut ut wame yeush.
2.35 Onch kuttinn8wam, newutche matta n8woskhuwoh, wunnamuhkut ummusquanitteaonk piṣh qushkemo wutch nuhhogkat: kusseh, kukkeket8hkoush, newutche kussim, matta nummatchesu.
2.36 Tohwaj m8cheke papaumsháan kutôs8wunumunat kummayash? ken wonk piṣh kutakodchawahik Egypt, neane akojheup Assyria.
2.37 Nux, pish kussohwéhtau, kah kenutchegash ohtag kuppuhkukqut: newutche Jehovah pogketam kuppabahtantamóongaṣh, kah nish matta pish k8niéhikk8unáṣh.
3.1 NOOwaog, wosketomp pogkenont ummittamwussoh, kah noh nukkonont, kah mittamwussit onkatog, sun woh wonk noh en qushkeu: sunnummatta ohke woh mishe nishketeauun? qut ken kenanwun8dsquáus monaog womónadcheg: qut onch quinnuppish en nuhhogkat, wussin Lord.
3.2 Tohshiniṣh kuskesukquash en qunuhqui ayeuonganehtu, kah naish uttoh kittin matta k8weepámutteanás: ut mayut kutaskwhonóog, onatuh Arabian ut touohkomukqut, kah kenishketeop ohke, nashpe kenanwun8dsquaôsuongaṣh, kah nashpe kummatcheseongaṣh.
3.3 Newaj sokanonaṣh kogkôunumuk, kah kutogque pehtùquom nanwu[n]8dsquoôsuenuut, kussekeneam akodchinat.
3.4 Sunnummatta yeu wutch kummauunnitteiyeu, n8sh, ken n8skenue nanawunnuaenéum?
3.5 Sun piṣh nagwutteánum ummusquantamóonk, sun piṣh wunnagwutteánumun pajeh wohkukquoshik? kusseh, kussip kah kutussep machukish neahunukukqunnittean.
3.6 Jehovah wonk nuttugkup, pamontog Josiah ketass8t, sun kenaum uttoh asit asóeposue Israel? noh kukkuhq[e]u en nishnoh kussohkôi wadchu, kah ut agwe nishnoh askunkquomut, kah na wuttit nanwun8dsquaôsin.
3.7 Kah nussip mahche yeush wame usseit, quinnuppish en nuhhogkat: qut noh matta qushkeu, kah wunass8muwae weetompassuin Judah wunnaumun.
3.8 Kah nunnaumunah, aquompak, wutche wame newaj omponcheposue Israel mamussit, nuppogkenóp, kah nuttinninnumauop pogkenittue wussukwhonk: qut onch wunass8muwae weetikkusquoh Judah, matta wabeseupoh, qut monchup, kah nanwun8dsquaausip wonk.
3.9 Kah niyeup, nashpe mataunchemoe, wunnanwun8dsquaosuonk, nishketeauop ohke, kah mamussup qussukquanash kah wehquanunkquamaṣh.
3.10 Qut onch wame yeush, wunass8muwáe weetompasu Judah, matta quinnuppu en nuhhogkat nashpe mamusse wuttah, qut eiantukiyeue, wussin Jehovah.
3.11 Kah Jehovah nuttugkup, assôeposue Israel anue sampwe ogquanumau wuhhogkuh, onk wunass8muwáe Judah.
3.12 Monchish kah yeush wahteauwahuaṣh kut8wongaṣh nogque nanumiyeu, kah n8wash, qushkiṣh ken asôepôsue Israel, n8wau Lord, matta ken8konkaúun8mw8 nummusquantam8onk: newutche nummómonaneteam, wussin Jehovah, matta nunnagwutteánum8 nummusquanittam8onk.
3.13 Webe samp8ash kummatcheseonk, kuppanneséhtáu Jehovah kum-Manitt8m; kah kusseáhham kummayash en penuwohteaut, ut agwe nishnoh ashkuhquamut, kah matta ken8sweetam8mw8 n8wadtauatonkqussuon, n8wau Lord.
3.14 Qushkek, woi asôep8sue mukkiog, wussin Lord, newutche k8weetauómunumw8: kah keneemununumw8, pasuk en pasuk otanat, kah kenehneesinunnénaôont, kah pish kuppas8unumw8 Zion.
3.15 Kah kittinnumauunumw8 pastorsog neaunak nuttah, neg sohkom8nukqueog wahteauonk kah wohwohtam8onk.
3.16 Kah piṣh n$nih, muttaán8óg, kah nanom8naóg ut ohkeit: yeush ut kesukodtash n8wau Jehovah, nag matta piṣh wonk n8wo8og, 8n8wae wut-arkum Jehovah: matta piṣh waantam8un, matta pish mehquontam8un, matta pish nátauwohtau8un, asuh matta piṣh wonkusséin.
3.17 Na ahquompak piṣh hettamwog Jerusalem, wutass8tamappuonk Lord, kah wame wutahtimoneaṣh en piṣh miyaém8aṣh, en 8wesuonganit Jehovah, en Jerusalem: kah matta piṣh wonk asuhkom8og uppehchuánumwe matche wuttahhou.
3.18 Yeush ut kesukodtash wek Judah, piṣh weechaáog wek Israel, kah nag piṣh mo[à]e peyaog wutch nánumohkit, en ohkit numauogkup k8sh8wóog wutche ohtóonk.
3.19 Qut nussip, uttoh woh kuttin kenugke ponunu[n] mukkiésut, kah kittinninnumauunat wunne ohke, wunne wutohtoongan8 mataànukeg wutohtimoneash? kah nussip, piṣh kuttehenneh, n8sh, kah matta piṣh kenukkoss8h.
3.20 Wunnamuhkut, neane mittamwussin wunass8muwáe nukkonont wessukeh, netatuppe kuttin wunass8muwae unnehhinneau, woi wek Israel wussin Jehovah.
3.21 Wadtauatonkqussuonk n8tunkup ut qunuhqui ayeuonganéhtu, mauonk, kah uppeantam8ongash wunneechanoh Israel: newutche woónkitteauog ummayeu, k[a]h nag wannanumaog Lord um-Manitt8m8h.
3.22 Qushkek kenaau asouhp8sue mukkiog, kah piṣh nunneetskehteoh kutasôep8suongan8oash: kusseh kuppeyaónunumun, newutche ken Jehovah num-Manitt8mun.
3.23 Wunnamuhkut tahn8che wadchanittuonk annoontamun wutch wadchuut, kah wutch mataánukish wadchuash, wunnamuhkut, ut Jehovah num$Manitt8mut wadchanaongan8 Israel ohteau.
3.24 Newutche akodchuonk mahcheteo wutanakausuongan8 n8shunônog, wutch n8skenúunneanónut: uffloksum8ash, kah wutheardsum8ash, wunnaumonauh kah wuttôn8uh.
3.25 Nussepsinumun nutogkojchuwonganunónut, kah nutchepshaonganun nunnuhkuhkonkumun: newutche nummatcheneheómun Jehovah num-Manitt8muh: nenawun kah n8shunonog, wutch n8skenúunneanónut pajeh yeu kesukok, kah matta n8sweetam8mun 8wadtautatonkqussuonk Jehovah num-Manitt8mun.
4.1 QUshkean, woi Israel, wussin Jehovah, qushkish en nuhhogkat, kah am[a]unuman kenishkeneunkquodt8mash wutch anaquabeh, neit matta piṣh kutontsappu.
4.2 Kah piṣh kutchadchekeyeuwam, Lord pomantog, ut wunnamuhkutéyeuuk, wut wussittum8onganit, kah ut sampweusseonganit, kah wutohtimóneash piṣh wunánumáog wuhhogkauh, ut wuhhogkat, kah ut wuhhogkat piṣh woweenauwaog.
4.3 Newutche Jehovah yeu wuttinnon Judae, kah Jerusaleme wosketompuh, anaskham8k kenukkonohkomuk8, kah tanohketéhteók asinnekôusséhtu.
4.4 Quôshquss8k kuhhogkaóog en JEhovahut, kah amaunum8k woskechee wuttahh8wae kodtuhquabeyeu, kenaau Judae wosketompaog, kah wadohkitcheg Jerusalem, ishkont nummusquanitteaonk ogque sohham8m8 n8taut, kah chikohteau ne woh mat howan ontham8g, wutche kummatcheseongan8oash.
4.5 Wahteauwahuwak ut Judah, kah n8tamwáhuwak ut Jerusalem, kah n8wak, puhpéquagk ut ohkeit: mishont8wak, miyaegk, kah n8wak, moek, kah ontuh pummenutausue keitotanéhtu.
4.6 Neepattau8k muttauákinash nogque Zion, menehketeau8k, pitchinnoéhteok, newutche nuppaudto machuk wutch nanumiyeu, kah mishe paguanuonk.
4.7 Qunnonou kuhkuhqueu wutch ukkuppiyeumut; kah noh pagwanont gentilsoh appu mayut: sohham wutch wutayeuonganit, wttauwushitteauunat kutohke, kah kutotanáoash piṣh mahchim8ash, matta wutohkeinat.
4.8 Yeu wutche, puttukquobpussuontam8k man8tionak, mau8k, kah 8n8k, newutche wutunkque musquanitteaonk Jehovah matta qushkemun8 wutch kuhhogkanónut.
4.9 Kah piṣh nnih ne kesukok, wussin Jehovah, ketass8t wuttah piṣh nupp8m8, kah wuttahhou sontimoog kah sephausuenuog piṣh chepsheau, kah quoshodtumwaenuog piṣh monchanatamwog.
4.10 Neit nussip, woi Lord Jehovah, wunnamuhkut, kummishe yeug as8kekomâog missinninnuog, kah Jerusalem, kussip, piṣh k8nohteamw8, qut togkodteg missigquonont keteahogkou
4.11 Na ahquompak piṣh unnôog yeug missinninnúog, kah Jerusalem, ponkque wuttin wutch qunuhqui ayeuonganit, ut touohkomuk, en nogque wutton8óont nummissinninnúmog, matta páuunontusseneat, asuh pahketeàuunat.
4.12 Pokkodche wuttin, wutch yeush ayeuongash, piṣh nuppeyaónuk: yeuyeu wonk nutayeuuhkonittue kut8kontamauóog wussittumoonk.
4.13 Kusseh, noh piṣh ogque kuhkuhqueu matohqshit, kah wutchariotsumash piṣh onatuhyeuash pemsquaut: wuthorsesumoh anue kenupshaog onk neg wompsikukquaog: missi nutonkapunnaongan8, newutche nummatchhetteamun.
4.14 Woi Jerusalem, kutchishittaush kuttah, wutch matchetowonganit, onk woh k8wadchanit: toh utt8che piṣh tahn8che kuttenantam8ongash kutappehtunk?
4.15 Newutche wadtauatonkqussuonk wahteauahuau wutch Dan, kah n8tamwahuwau onkapunáonk wutch Ephraimme wadchuut.
4.16 N8tamwáhuk wutohtimóneash, kusseh, ayeuuhkonittue wahteauwahuk Jerusalem, askuhwheteaenuog 8mwog nôadtit wutohtimoneat, kah ayeuuhkonittue mishont8waontamwog Judae keitotanash.
4.17 Onatuh nanwohkontogig ohteuk wutayeuuhkontamuneau waeénu: newutche ayeuuhkonittue nutcheketunk, wussin Jehovah
4.18 Kummay kah kutusseongash, kuppautunkqunash yeush, yeu kummatcheetowonk newutche wesogkon, newutche mussishin kuttahhut.
4.19 Nunnogkus, nunnogkus, nutonkquomom ut nuttahhut, nuttah mishont8wau ut nuttinnómiyeumut, n8nanum chequnappin, newutche ken8tamup, woi nukketeahogkou, ummishont8waonk monopuhpeg, ayeuteáont8waonk.
4.20 Paguanuonk asuhkaue pagwanuonganit mishont8wóm8, newutche mamusse ohke matchehteauun: kenuppe neekash matchehteauunash, kah nutonkwonganog kenuppe.
4.21 Toh utt8che woh nunnaumun muttaag, kah n8tamunat monopuhpékque mishont8waonk?
4.22 Newutche numissinninnúmog mattammag88og, matta n8wahik8og, nag as8tue mukkiog, kah matta wohwohtam8og: waantamwog matchesenat, qut wunnesenat matta wahteau8og.
4.23 Nukkehkeneamup ohke kah kusseh, matta kuhkénauwéhteósin8, kah monteagwuninno: & kesukquosh, & mat wequaiyeuméog.
4.24 Nukkehkinneamup wadchuash, & kusseh, nag nunnukshaog, kah wame wadchuash keme ontohtaash.
4.25 Nummomunneamup kah kusseh na matta wosketompaun8, kah wame kesukque puppinshasog wussem8og.
4.26 Nummonunneamup, kah kusseh, mishummeechume ayeuonk touohkomukqueyeu8, kah wame nish keitotanaṣh pohquetahhamunaṣh ut anquabit Jehovah, kah nashpe ummishe musquantamôonk.
4.27 Newutche yeu wussin Jehovah, mamusse ohke piṣh touwushin, qut onch matta n8wame mohtupanôog.
4.28 Yeu 8ch pish ohke mauun, kah kesukquash wohqut pish m8iyeuaṣh: newutche nussin, nuppogkodtantamun, & matta nutaiuskoianatam8, & matta nukqushkinnum8un.
4.29 Mamusse keitotan piṣh wusseem8 wutche ummishont8waongan8 horsesoh na8mukqutcheg kah wadohtompéitcheg, nag piṣh petutteaog kuppáhtu, kah piṣh tohk8tauaog kussampskôiyeuut: nishnoh keitotan piṣh ahquontamun, kah matta wosketomp wutaiyéin.
4.30 Kah matchéhenumuk, toh piṣh kutussen? tokonogque kuthogqunneat waneemsquag, tohkonogque gold k8n8whósuohtineat, tohkonogque kenenekinum8e wussukhumunat kuskesuk, tahn8che piṣh k8nekuhhog, womonukqueanig piṣh kussekanunkquog, piṣh kukkodtinneánukquog.
4.31 Newutche nutogquesittamup wuttauatonkqussuonk mittamwossis kodtauwekheont, kah ogque wutonkquommom8onk noh weske neechadt, 8wadtauatonkqussuonk wuttaunoh Zion, noh mawémont wuhhogkuh, noh sepaginuk wunnutchegash, n8wau, missi nutonkapunnáonk yeuyeu, newutche nukketeahogkou sauwunum wutche nushehteaenúog.
5.1 AH[a]úhsukque u[s]ishunk ut pannuppe Jerusaleme toumáogquehtu, kah yeuyeu naum8k kah wahteau8k, kah nuttinneohteagk na$ut mishe ayeuonganehtu: woh naméheadt wosketomp, noh asein wussittum[ò]onk, kah piṣh nutahquontamwòntamun
5.2 Kah tohkônogque wussinneau, Lord pomantog, wunnamuhkut pann8wae chadchekeyeuwaog.
5.3 Woi Jehovah, sunnummatta kuskesukquash ohtano wunnamuhkuteyeuuk? nag kuttogkomóog, qut nag neuantam8og, nag kummahtupanòog, qut sekeneamwog attumunumun sasamatawhuttuonk, nag anue menehketeoog wuskesuk8oaṣh onk ne qussuk, sekenamwog qushke[u].
5.4 Newaj n8wau, wunnamuhkut yeug matchekuog, as8tuog, newutche mat wahteau8og umm[a]y Jehovah; asuh 8sittum8onk um-Manitt8m8oh.
5.5 Nutauon masugkenukeg, kah nag nukken8naog, newutche neg wahteauog ummay Jehovah, kah 8sittum8onk um-Manitt8m8uh: qut yeug papannuppe pokqshanáog yoakoh, kah paskúhkomwog kenepsuongash.
5.6 Newaj piṣh qunnonou wutch touohkomukqut pagwanon, kah wunnonkquae mukquoshim piṣh ummatchhheuh; Leopard piṣh askuhhum ukkeitotanáoaṣh: nishnoh pasuk na waj sohhog piṣh sokshanau, newutche uppanneseonganoaṣh monaaṣh, kah wutasôep8suongan88aṣh nano m8naaṣh.
5.7 Uttoh woh kuttin yeu ahquontamauunun: kummukkiésumwog nutohquanumunk, & chadchekeimáog neh mat manitt8enégeh: nag wamepwuhheog, neit mamussuog, & miaweog ut nanwun8dsquasenuog wek8ôut
5.8 Nag tatuppeyeu8og sohkom8nae horsesut nompoáeu, nishnoh pasuk kogkeahchewánumau ummittamwussoh weetatteamungoh.
5.9 Sunnummatta yeush pish nunnátauwohtauòunaṣh, wussin Jehovah, kah sunnummatta piṣh kukketeahogkou ann8tauòntam8 yeu ânak wutohtimoin?
5.10 Kuhkuhquegk uppummeneutonganit, kah pagwohteagk, qut ahque wámeneán8k, amaunumau wutonkk8asuongaṣh, newutche nish matta wuttaiheaṣh Jehovah.
5.11 Newutch wek Israel, kah wek Judah, ayeuuhkonittue ahche n8nass8mukquog wussin Jehovah.
5.12 Pann8waheáog Jehovah, kah n8waog, noh matta, kah machuk matta piṣh nunnuhkukkongk8mun, kah matta piṣh naum8mun togkodteg kah muhshagquodt.
5.13 Kah quoshodtumwaenuog piṣh wabanu8og, kah wuttinn8waonk matta appehtunk8og: yeu piṣh unneheóneau.
5.14 Newaj yeu n8wadt Lord God ayeuuhteanit, newutche yeu kutt8onk kussinneau, kusseh nuttinn8waongaṣh nunn8taúhteam ut kutt8nut, kah yeug missinninnuog wuttuhqunnú8og, kah piṣh ummahchipwunneuh.
5.15 Kusseh, kuppaudtauunumw8 wutohtim[ó]in wutch nôadtit, woi wek Israel, wussin Lord: ne menuhki wutohtimóin, ne kehchiyeue wutohtimóin, neg ukkutt8wongan8 mo wahteau8un, kah matta k8wohtam8 uttoh an8wahettit.
5.16 Uppetan[o]nou ne pohquohshine wenohke, nag wame menuhkesuenúog.
5.17 Kah nag pish meechwog kukkepenum8onk, kah kuppetukqunnunk, ne woh kenaumonog kah kuttaunog meechhetteup: pish m8whóog kuf-flocksumoh, kah kut-herdsumoh: nag piṣh mahchipp8og k8weenomwussippogquash, kah figsuhtugquash: nag piṣh matcheketeauog pummeneutausue kukkeitotanaṣh, uttoh adt pabahtantaman, nashpe togkodteg.
5.18 Qut onch ut yeush kesukkodt[a]ṣh wussin Lord, matta kutóshkoméh[e]n8mw8.
5.19 Kah pish n$nih, piṣh n8waog, tohwutch yeush wame unnéhenog Lord num-Manitt8mun? neit pish nag kenamp8hamauóog; neane ohquanumeógkup, kah k8wowussumómw8 pen8e mánitt8og ut kutohk8wóut, ne kuttattuppe piṣh wuttinneumuhkauóneau pen8wohteaog, ut ohkeit ne matta wadtiheéóg.
5.20 Yeu wahteauwáhuwagk ut wekit Jakob, kah n8tamwahuagk ut Judah, n8wagk,
5.21 Yeu n8tam8k yeuyeu, woi mattammag8weógish missinninnuog, kah matta wohwohtam8gig, neg wuskesukqutcheg qut matta naum8og, neg wohtauogkutcheg, kah matta n8tamóog.
5.22 Sun matta k8wabesúonumw8 wussin Jehovah? sun matta kenunukushomw8 ut anaquabeh, noh wanohtunk nagunt wutche kuhkuhheg ut ketahhannit, nashpe michemohtae kuhk8waonk, matta woh anùwushómun8, kah tôhkonogque wuttugk8moh 8wahwáabpénin, qut onch matta sohkom8uneau, tôhkonogque mishont8wóneau, qut onch matta wutaneukom8uneau?
5.23 Qut yeug missinninnuog ontsogquéhtamwutteaháog, kah cheketamwutteahaog: ontsogquehtamwog kah moncheog.
5.24 Kah matta n8wawog ut wuttahh8wout, yeuyeu qushontuh Jehovah num-Manitt8mun, noh sokenonteadt, negonáe kah maumachish ut wutaquompiyeumut: kenanawehteunkqun kuhquttum8e kepenum8e weekaṣh.
5.25 Kummatcheseonganooaṣh yeuṣh wutamaunumunáoaṣh, kah kummatcheseonganooaṣh kukkushpâdtamunk8 wanegukish.
5.26 Newutche ut kenugke nummissinninnumog, matchetoweenuog wáhsháog: nag unnaskwheteaog noh wânashont ahpehanoh[,] ponaog ápehanoh, puttawhôog wosketompuh.
5.27 Onatuh wadshiùhquneg numwabhettit psuksesog, ne ne numwohteau wekuwoont as8kekodteam8onk, ne waje nag mussugkenhettit, kah weenauweetuog.
5.28 Nag nano wunogk8og, wunampamukqussuog, nux paumuhkomwog wutusseongan8oash matchet8wog, matta wussittumoog pissaumatuonk, uppissaumatuonk touies, qut onch wunayeuog: kah wussampiyeum qunauwahikquit matta 8sittum8uneau.
5.29 Sun matta woh yeush n8ch nátauwahuwaunash wussin Jehovah? sunnummatta woh nukketeahogkou ann8tantam8 yeu ának wutohtimóin?
5.30 Monchanatamwéyeu8k kah úhquejishánumukquok ne ussen yeu ut ohkeit.
5.31 Quoshodtumwaenuog pann8wae quoshodtumwog, kah sephausuenuog nánawunnuwáog nag nashpe, kah missinninnùog womontamuneau ne n$niyeuut: kah toh woh kutussemw8 ut wohkukquoshik.
6.1 WOi kenaau wunneechanoh Benjamin, moek k8seemunneaut wuch nashaue Jerusalem, kah puhpequohto8k monopuhpeg ut Tekoa: kah ponam8k kuhkinneasue n8teau ut Beth-haccerem, newutche machuk nogquodt wutch nanummiyeu kah mishe paguanuonk.
6.2 Nutogquéheop wutta[u]noh Zion tapeneunkqussit kah wanegit mittumwossis.
6.3 Nanaushepsaenùh weeche uf$flocksumóuh pish uppeyonóuh: pish nag ayeuuhkonittue 8wéenikomukquonóuh: nag pish nishnoh pasuk tanadtupp8og ut wutayeuonganit.
6.4 Ayeuuhkonittue quagwoshwunum[ó]k matómpog: omohkek, kah kuhkuhquehtuh puhshaquadt: missi nutonkapunnaonganun, newutche kesukod paumushóm8, newutche wunnonkquae onkauóhteau sepagkém8.
6.5 Omohkek, neepoushádtuh, kah pagwatauuttuh ummishikkomukquash.
6.6 Newutche yeu wussinah Lord ayeuteanit, kouéhtham8k mehtugquash, kah ayeuuhkonittue pogkétinómukquae wadchukok Jerusalem, yeu keitotan woh nadtauahtómuk: noh mamusse sunukkuhchahh8waonk wunnashomut ohteau.
6.7 Neane tohkekom sohham8teunk wunnippem, neweyane sohwhôkon ummatcheseonk, chekeusseonk kah mukk8kinnuwáonk nish n8tamunaṣh ut wuhhogkat: neuantamóonk kah n8chumwuttahwhuttuongaṣh nagwutteohtaaṣh anaquabeh.
6.8 Kuhk8tomaúununach, woi Jerusalem, ishkont nukketeahogkou kenukkonuk, ishkont kuttauwushinnewahesh, ohke ne matta wadohkeémuk.
6.9 Yeu wussin Jehovah ayeuuhteaunit, nag piṣh pannuppe mukkupushquaog Israelle sekqshoncheg, onatuh weenomwussippog: ogque ompontinuṣh kenutcheg en man8taut noh máwuneadt weenominneaṣh.
6.10 Howan woh k6on8nog, kah âmómog, onk woh n8tamwog? kusseh, wehtauogk8 matta quoshqussausin8, kah n8nanumóog kuhkeitamun: kusseh, wuttinn8waonk Jehovah ogquontamwog ashpunâmut: matta wuttapeneam8uneau.
6.11 Newaj numwabetunkqueh ummusquantam8onk Jehovah: nussauunum kogkôunumunát: nussokanumauóneau mukkiog poquadchit, kah ummoeu mukkinneongan8out wuskenuog, newutche wessukkiin weeche mittamwussoh piṣh neemunau, kutchise weeche noh mahtauntog.
6.12 Kah wekuóash pish quinnuppem8ash en onkatoganit, kah weeche wutohtekonoash kah ummittamwuss8oh moeu: newutche nussummagunum nunnutcheg ut wadohkitcheg ohkeit wussin Jehovah.
6.13 Newutche wutch peississit pajeh noh masugkenuk, nishnoh pasuk n8suhkom hohchewontamóonk: kah wutch quoshodtumwaenúut, pajeh sephausuenúut, nishnoh pasuk pann8wae ussu.
6.14 Meeshane neetskehteóog wonk woskeheaongan8 wuttaun8uh nummissinninnúmog, n8waog, Wunohteagk, wunohteagk, matta wunohteaonganin8g.
6.15 Sun nag akodchuog ussehettit unkqueneunkquok? matchaog, matta akodchuog, kah onteauog pen8quoshun, newaj pish penusháhettit kenugke nag panushoncheg, uttoh adt natauwáheog, pish kepshaog wussin Jehovah.
6.16 Yeu wussin Jehovah, neepo8k maikontu, káh naum8k kah nat8tomwehteag kah nukkone mayash, uttiyeu wunneguk may, kah ne pomushagk, kah pish kenampteomw8 keteahogkoune anwosin8onk: qut nag n8waog matta ne nuppomushaunan.
6.17 Kah wonk nupponaskqhukqueogig, n8wahettit, kuhkeitam8k monopehpegane wadtauatonqussuonk: qut nag n8waog matta nukkeiketam8unan.
6.18 Newutche n8tam8k kenaau wutohtimoneash kah wahteau8k woi mukkineonk, uttoh ánag ut kenugke nagoh.
6.19 N8tash woi ohke, kusseh nuppaudtoh machuk yeu ut ayeuonganit, wuttenantamog meechummuongash, newutche matta kuhkeitam8og nukkutt8wongash, asuh nuttinnaumatuonk, qut uppogketamuneau.
6.20 Teag wutch weetemungquok peyogque wutch Sheba? kah weekemungquoke weekinaskq, wutch n8adtut wutohtimoneat kutchikohtae mag8onganoash matta tapeneunkquottinn8ash, kah kussephausuongan8oash matta weetemungquottin8ash ut nuhhogkat.
6.21 Newaj yeu n8wadt Jehovah, kusseh, nupponam togkussittassunoonk ut anaquabhettit yeug missinninnuog, kah wut8shineunk kah wunnaumoninneunk pish moae uppenushadtamuneau: weetatteamunganin kah weetompoh pish paguanog.
6.22 Yeu wussin Jehovah kusseh missinninnuog 8mwog nanumohkit, kah missi wutohtimoin pish tahshinumun sussippoe ohkeit.
6.23 Nag pish kogkonaog ohtompeh kah qunuhtug: nag onkapunohteaenu8og, kah wanne ummonaneteaonganeog: wuttauatonkqussuonk ogque mishotn8wau mehtahhannit, kah nayeumukquog horsesoh: ogque wunappuog ayeuuhkonukquean, woi wuttaunoh Zion.
6.24 N8tamumunnomup woweenodtumoonk, nunnutcheganunonash nano n8chumwiyeuash, kah mishonkquómom8onk nuttohqunukumun kah ogque onkquommomm8onk muttamwossis kodtauweekheont.
6.25 Sohham8teòk en ohteahkonit, kah pomusháhte[ó]k may$ut, newutche wuttogkodteg matwau, kah wabesuonk waéenu.
6.26 Woi wuttaunoh nummissinninnumog puttukquobpissuwontamók man8tiônak, kah pummuquáish pukqukontu: ogquohpâusish mauwemat kenukquttegheon, ahche wesogkone maumuttam8onk, newutche matchehuwaénin teanuk pish kenuhkuhkongqun.
6.27 Kutogque ponush qunuhquikomukqut, kah wonkônous ut kenugke nummissinninnumut; onk woh k8wahteoh, kah kukqutchteoh ummayeu.
6.28 Nag wame onkquanittamwe ontsogquehtamog, kehkomuwae pomusháog: neg wompohshog kah misséhchuog, neg wame anuskuwanùog.
6.29 Popotowegaṣh chikohtaash, mahmuttattag mohtutteau ut n8taut: sôbossumwaen tahn8ch sâbohsôsu, newutche matchet8wog matta amaunóog.
6.30 Nishke silver wosketompaog piṣh wuttehenóneau, newutche Lord uppogkenuh.
7.1 WUttinn8waonk ne paômukqut Jeremiah wutch Jehovahut, n8wau,
7.2 Neepaush ussquontamut wekit Jehovah, kah naut yeu wahteauwahuash kutt8wonk, kah n8waṣh, n8tam8k wuttinn8waonk Jehovah, wame kenaau Judaéog, neg petutteacheg yeush usquontamaṣh, wowussumónat Jehovah.
7.3 Yeu wussin Jehovah ut ayeuteaunit, um-Manitt8moh Israel, onchteo8k kummayeuoaṣh, kah kutusseonganuoaṣh, kah yeu k8to[n]kéhinuneau ayeuonk.
7.4 Pabahtantam8hteók pann8wae kutt8wongaṣh, n8w[a]og, wut-templeum Jehovah, wut-templum Jehovah, wut-templum Jehovah yeush.
7.5 Newutche papannuppe oncheteaôg kum$mayeuóaṣh, kah kutusseongan8óaṣh; papannuppe usseog wussittumóonk nashauwe wosketomp, kah weetatteamunguh.
7.6 Matta sunukkutchahôóg pen8wot, touwies, kah sekousq, kah matta seaham8óg mat woskehuwáe musqueheonk yeu ut ayeuonganit, kah matta asuhkauôog onkatogig manittoog, wutch k8woskhetteaongan8.
7.7 Neit yeu k8tohk[e]hinuneau ayeuonk, ut ohkeit ne anumauogkup k8sh8oog micheme kah micheme.
7.8 Kusseh kuppab[a]htantamumw8 pann8wae kutt8wongash, nish matta woh wadchiyeumukish.
7.9 Sun kukkomm8tomw8, kenushteomw8, kah kummamussimw8, kah kuppann8wae chadchekeyeuomw8, kah kutchikossumauómw8 weetemungquok Baal, kah kutásuhkauomw8 onkatogig manitt8og, neg matta woheogig.
7.10 Kah sun kuppeyomw8, kah keneepomw8 anaqu[a]beh yeu ut wetuómut, ne as8weetamuk wutche n8wesuonk, kah kussimw8, nuppohquoahwhunnitteamun ussenat wame yeush nishkeneunkquokiṣh?
7.11 Yeu weetu ne as8wetamuk wutche n8wesuonk, sun ne 8wekineau mukk8kinnuwaenuog ut anaquabeog? kusseh, nen nunnaumun wussin Jehovah.
7.12 Qut yeuyeu unk nutáyeuonganit ne ohtagkup Shiloh, uttoh negonne ponamomp n8wesuonk, kah naum8k uttoh ánteau wutche ummatcheseongan8 nummissinninnumog Israel.
7.13 Kah yeuyeu newutche k8wame yeush ussenáoaṣh anakausuongaṣh, wussin Jehovah, kah kukken8numwop, nompoáeu omohkéon, kah kódt8kôon, qut matta ken8tamómw8, kah k8wehkomunumwop, qut matta kenamp8hamomw8:
7.14 Newaj unnehteau yeu weetu, ne as8wetamuk wutche n8wesuonk, ne pabuhtantamóg, kah ayeuonk ne anumauogkup kenaau kah k8sh8óog, ne ánteauomp Shiloh.
7.15 Kah kussohwhôkôunumw8 wutch anaquabeh, neane sohwohteaomp wame kematt8oóg, mamusse Ephraime wuskannem.
7.16 Newutche peantamwanshúhkon yeug missinninnuog, kah ahque tahshinumwansh mauonk asuh peantamóonk, kah ahque nag ken8tamwansh en nuhhogkat, newutche matta ken8tauun8.
7.17 Sun matta kenaum8 toh ussehettit ut Judae keitotanehtu: & ut Jerusaleme taumaogquehtu?
7.18 Mukkiesog mukkinnumwog wuttuhqunaṣh, kah wut8shineunk m[o]utt[à]numwog, kah mittamwussissog tuttuhpunumwog ayimauwónat petukqunegaṣh wutche keichissonkusq kesukqut, kah sokenumauónat wuttattamoe mag8ongaṣh ut onkatoge manitt8h, woh numm8m8squehikqunnaóut.
7.19 Sun nag numm8m8squehikquog, wussin Jehovah? sunnummatta m8m8squeheauóog wuhhogkauh, chepshonat ut nehenwonche wuskesuk8óut.
7.20 Newaj yeu n8wadt Lord Jehovah, kusseh, nummusquantam8onk kah nummishe musquantam8onk pish sokanumun yeu ut ayeuonganit, ut wosketompaut, kah ut puppinashimwut, kah ut ohteuhkóne mehtugqut, kah ut ohkee meechummuonganit, kah pish chikohteau, kah matta pish ontham8un.
7.21 Yeu wussin Jehovah ayeuteaunit um-Manitt8moh Israel, ponam8k kutchikohtae mag8ongan8oash, en kussephausuongan8out, kah meech8k weyaus.
7.22 Newutche matta nukken8nomp k8sh8woog, kah matta nutann8noog ne kesukok pas8og wutch ohkit Egypt, papaume chikohtae mag8ongash, asuh sephausuongaṣh.
7.23 Qut yeu nutann8nonah, nussip, n8swehtam8k n8wadtauatonkqussuonk, kah nen piṣh kum-Manitt8mw8, kah kenaau piṣh nummissinninnúmog, kah pomushagk wame mayut ne ánunn8nunóg, onk woh k8niyimw8.
7.24 Qut nag matta n8tam8og, kah matta ahchúsittam8og, qut pomusháadtamwog ut matche metahh8wae kogáhquttuonganit, kah pittuanum8onganit, kah nag as[ô]ushaog, kah matta kutchittohshau8og.
7.25 Nadteuh ne kesukok k8sh8wóog sohhamwehettit wutch ohkit Egypt, nô pajeh yeu kesukok, n8wame ann8nomp en kuhhogkaut quoshodtumwae nuttinninnúmog, asekesukokiṣh, nompoáeu omohkeonish, kah ann8nogish.
7.26 Qut onch matta nukkeihketunk8og, asuh nutahch[ú]wusṣittonk8og, ut nag menehkehteôog wusṣittuppukan8, ánue ne matchesúmaog 8sh8oh.
7.27 Newutche wame yeush kutt8wongash pish kuttinnonáoash, qut nag matta ken8tunk8og, pish wonk k8weehkomôog, qut matta kenamp8hamunk8og.
7.28 Qut pish kuttinóog, yeu wutohtimoin matta n8swetam8gig 8wadtauatonkqussuonk Jehovah um-Manitt8m8uh, kah matta attumunum8 sasamatuhwhuttuonk: wanamuhkutéyeuuk nehtauun, kah tummesumun wutch wutt8n8wóut.
7.29 M8sumush woi Jerusalem, kah pogketash[.] kah maumatash ut qunuhqueu ayeuonganéhtu[;] newutche Jehovah uppogketamun, kah nukkodtum ne m8squantog pometuonk.
7.30 Newutche wunneechanoh Judah matcheseoh ut anaquabeh, wussin Jehovah; nag ponumwog wunnishkeneunkquodt8m8ash, wetuómut ne [à]hettamuk wutch n8wesuonk, nishketeauunat.
7.31 Kah nag ayimwog qunuhqui ayeuongash ut Tophet, ne ohtag wut8n8ohkôiyeumut wunnaumonuh Hinnom, chikoswónat wunnaumonáuh kah wuttaun8uh n8taut, ne matta anann8nog, asuh peyaumun8 nuttahhut.
7.32 Newutche kusseh, kesukodtash peyaum8, wussin Lord, matta pish wonk hettam8unat Tophet, asuh wut8n8uhkoiyeum wunnaumonuh Hinnom, qut sheteae 8nóuhkôi, newutche nag pish posekinóog ut Tophet, nô pajeh mat momishkán8g.
7.33 Kah wuhhogkauh yeug missinninnúog piṣh ne ummechuongan8 kesukque puppinsháog, kah wutche ohkee puppinashimwog, kah matta pish howan wutáma8hkauoh.
7.34 Neit nutchéqunapéhteoh wutch Judae keitotanaṣh, kah Jerusaleme taumáogquehtu, weekontamwe wadtauaonkqussuonk, wussentomwaen 8wadtauatonkqussuonk, kah weetauwadteáen 8wadtauatonkqussuonk: newutche ohke piṣh tauwushin.
8.1 NA ahquompag, wussin Jehovah, nag pish sohh8wuttauog wuskonash Judae ketass8tamwog kah wuskonoash wussontimom8oh, kah wuskon8ash sephausuenuog, kah wuskon8aṣh quoshodtumwaenuog, kah wuskon8aṣh wadohkitcheg JErusalem, wutch 8weenohkéenóut.
8.2 Kah nag pish wussephamunáoaṣh anaquoshik nep[á]uz, kah nanepaoushadt, kah wame kesukque kenauwameonk neh womonáhetticheh, kah neh wadtinninneumuhkauwáhetticheh, kah neh asuhkauáhetticheh, kah neh natinneawáhettiche, kah neh wâsumáhetticheh: niṣh matta piṣh mukkinum8unaṣh, asuh posekinum8unaṣh, niṣh piṣh annohkeyeu8aṣh ut wosket ohkit.
8.3 Kah nupp8onk piṣh pepenauau ánue onk ne pomantamóonk, nashpe neg wame seqshoncheg yeu ut matcheteatashiyeuonganit, neg ashqushoncheg ut wame ayeuonganehtu uttoh ann8kauog, wussin Jehovah ayeuteaunit.
8.4 Nano piṣh kuttinnóog, yeu wussin Jehovah, sun nag woh penushaog, kah matta omohkéog? sun woh amaeu, kah matta qushkeu?
8.5 Tohwaj yeug Jerusaleme missinninnúog assôep8shettit, nashpe machemohtag assôep8suonk? menuhkenumwog as8kek[ó]dteam8onk, sekeneamwog qushkenat.
8.6 Nukkeiketamup, kah n8tamup, qut nag matta sampwe n8wa8wog, wanne howan aiuskoiantam8 ummatcheseonk, anowadt, toh nutussen? nishnoh pasuk en quinnuppu ummayut, neane horse quogqueit en ayeuuhkonat.
8.7 Nux kesukque Stork wahteau kuhquttume wutútt8cheiyeum, kah wuskuhwhunan, kah ta[nu]ag, kah maméshashques kuhkinneasuog, ne woh utt8che peyahettit: qut nummissinninnḿog matta wahteau8og 8sittum8onk Jehovah.
8.8 Uttoh kittin n8wónean n8waantamumun, kah wuttinnaumatuonk Jehovah n8wetomukqun? kusseh, wunnamuhkut tahn8che wutáyimun, uppennum8uh Scribsog tahn8cheyeu8.
8.9 Waantamwog akodchuog, chepshaog kah tohqun[ó]og, kusseh, nag pogketamwog wuttinn8w[á]onk Jehovah, kah teagwe waantamóonk apehtunkqhettit?
8.10 Newaj mag8 ummittamwuss8uh en onkatoganit, kah wutohteuhkón8ash en nag woh ohtunkeg: newutche nishnoh pasuk wutch peississit pajeh masugkenuk n8swuhkom hohchewontamoonk, wutch quoshodtumwáenuut pajeh sephausuwáenuut, niṣh$noh pasuk pann8wae usseu.
8.11 Newutche nag meshanne neetsketuog woskeheaongan8 wuttaun8oh nummissinninnúmog, n8waog, wunohteagk wunohteagk, matta wunohteaonganin8g.
8.12 Sun nag akodchuog nishkeneunkquok ussehettit? matchag, wanneh mo akodchuog kah matta pen8quosho8og, newaj piṣh penusháhettit kenugke neg panushoncheg, ne adt8che nadtauwáhet piṣh penuhkonog wussin Jehovah.
8.13 Wunnamuhkut nag piṣh nummahtupanóog wussin Jehovah, matta piṣh weenomininno wenómwussippog, asuh figsash ut figsuhtugqut, kah wunnepog piṣh uhp8teau: kah piṣh áninnumauogish, piṣh uppaumukongqunáoash.
8.14 Tohwutch chequnappeog? miyáek, kah petutteadtuh pummenútausue keitotanahtu, kah naut chequnapitteuh, newutche Jehovah num-Manitt8mun, kutchequnaphikqun, kah k8tattamwáhikqun weeswee[e]pog, newutche nummatcheneheomun Jehovah.
8.15 Nukkenompadtamumun wunohteaonk, qut matta wunnegininn8, kah wunnáyeue aquompi kah kusseh wuttamehpunáonk.
8.16 Chequttumhettit horsesog mo wuttissittauog Dan: mamusse ohke nunnuksinea[u] wadauatonkqussue nehnehteanit ummenuhkeseumoh, newutche peyaog, k[à]h mahchep8og ohke, kah wame ne noh ohtag, keitotan kah wame neg nag wadohkitcheg.
8.17 Newutche kusseh nutann8n ask8kog kah kokatricesog ut kenugke kenaau, neg woh mat monehtauwooncheg, kah neg piṣh kussogkepak8óog, n8wau Lord.
8.18 Ayeukonittue tapene[á]uwontamun ohquanumoonk, nuttah nupp8m8 ut nuttinnómiyeumut.
8.19 Kusseh 8wadtauatonkqussuongane mauongan8 wuttaun8oh nummissinninnúmog, newutche neg wadohkitcheg nôadtut wutohtimóneat: sunnummatta Jehovah appu Zion? sunnummatta ukkehtass8tamomoh apehtunk8? tohwutch nag m8m8squehettit nashpe wuttinnukontunkanouh, kah nashpe penowe tahn8cheyeugish [j]
8.20 Kepenum8onk pámsheau, nepun wohkukquoshin, kah matta n8wadchanitteamun.
8.21 Newutche woskeheaongan8 wuttaun8oh nummissinninnúmog, n8woskhit numm8es: chepshaonk nuttohqunuk.
8.22 Sunn$na$matta balmun8 ut Gilead? sun$na$mat ponaskétuwosuenúun8? tohwaj mat uppomantam8ongan8 wuttaun8oh nummissinninnúmog, mat keteohtaómun.
9.1 WOi napehnont nuppuhkuk nippeyeu88, kah nissuppegwe tohkekommú8k nuskesukquash: onk woh nummau kesukodae kah nukkonae, wutche nashoncheg wuttaun8oh nummissinninnúmog.
9.2 Napehnont ohtau ut touohkomuk, pomushaenuog ukkoueongan8, onk woh nunnukon nummissinninnúmog, & woh nutámaéhtauóog: newutche nag wame mamussuwaenuog, ummóeongan8 wanass8muwácheg.
9.3 Kah nag ogque wutunkkinnumw8weenanú8 ohtompe, pann8wonat: qut nag matta wutt8wehtamóog wutch wánamuhkutéyeuuk ut ohkeit: newutche ohhontseog w[u]tch machuk en machukut, kah matta n8wáhik8og wussin Jehovah.
9.4 Nunnukqussek wutch nishnoh wosketomp weetatteamungoh, kah pabuhtánumúhteok howae weemattin: newutche nishnoh 8weemattin 8wománumoh, kah nishnoh weetatteamunganin, kekómuwae pomusheau.
9.5 Kah nag as8kekomáog nishnoh weetatteamungan8oh, kah matta eyeu wunnamuhkutéyeuuk, kuhk8t[u]mwontamwog weenannú pann8wonat, kah sauwunnaog wuhhogkauh matchesenat.
9.6 K8tohtuonk ohteau nôeu as8kekodteam8onk, nashpe as8ke[k]odteam8onk sekeneamwog n8wahikqunnaóont wussin Jehovah,
9.7 Newájeh yeu n8wadt Lord ayeuteaunit, kusseh, nag nummáhtuppaswóog, kah nukqutchheaog: newutche toh woh nuttinneh wuttaun8oh nummissinninnúmog.
9.8 Weenan8 onatuh kôuhquodt pámemuk, as8kekodteám8eyeum8: how[a]n wunohteae ken8nau weetatteamungoh ut wutt8nut, qut wuttahhut wutaskwhónuh.
9.9 Sunnummatta woh yeush n8ch natauwahuwáunash, wussin Jehovah? sun matta woh nukketeahogou an8tantàm8 yeu ânag wutohtimóin?
9.10 Wutche wadchuash nunnemunum mauonk kah maumuttam8onk, kah wutch touohkomukque ayeuonk maumuttam8onk, newutche nag mahchukkissuog, ne waj matta howan nah paumukáuonk, kah woh mo wosketompaog n8tam8og 8wadtauatonkqussuongan8 neetassuog, naneeswe kesukque puppinshasog, kah puppinashimwog, wussem8og kah monchasháog.
9.11 Kah nunnanomwonkquadtoh Jerusalem, kah dragonsog wek8, kah nuttauushitteoh Judae keitotanash, matta wutohkeinat.
9.12 Howan noh waantog yeu woh wohtog, kah howan noh wutt8n Jehovah kôn8nukqut, onk woh 8wahteauwáhuwon tohwaj ohke mahchum8g; kah ogque mahtutteau touohkomuk, matta howan ukqushkodteáunat?
9.13 Kah Jehovah n8wau, newutche ohquanumaog nuttinnaum[á]tuonk, ne ponamon anaquabhettit, kah matta n8sweetamóog n8wadtauatonkqussuonk, kah matta ne pomusháuneau.
9.14 Qut nag asuhkomwog nehenwonche metahh8wae uppehtuánum8ongan8; kah Baalim, ne 8sh8oh kuhk8tomungqhetteup.
9.15 Newutche yeu wussin Jehovah ayeuteaunit um-Manitt8moh Israel, kusseh, nag nussohkom8unoog, yeug missinninnúog wormw8d, kah n8tattamweheoog weeswe.
9.16 Nusseahwhóog wonk kenugke pen8wotheáut, nag asuh 8sh8oh matta waheáhettegeh: kah nutas[ù]hkaue n8sukqunôog togkodteg, nô pajeh nummohtupp[á]nonaóont.
9.17 Yeu wussin Lord ayéuteaunit, natwontam8k, kah wehkomok maumuttamwe mittamwossissog, onk woh nag peyaog kah wehkom nohtôe maumuttogig, onk woh peyaog.
9.18 Kah kenupshahettich, kah maumuttamwanshikqutteuh, onk woh kuss8ksuppégwoshómun, kah woh sohwutchúan nippe wutch kuskesukqunónut.
9.19 Newutche wuttauatonkqussue maumuttam8onk wutch n8tamun Zion, uttoh kittin matchehetteanan? nummishe chepshómun, newutche nu[n]nukkodtumumun ohke, newuthe nutayeuonganunonash nuppogkenukumun.
9.20 Qut onch n8tam8k wuttinn8waonk Lord, woi kenaau mittamwossissog, kah kuhtauog88ash attumunumhettich wutt8ne wuttinn8waonk, kah kuhk8tamok kuttaun8wóog maumuttamun, kah nishnoh pasuk weetatteamungoh, maumuttam8onk.
9.21 Newutche nupp8onk pajeh kuhkúhqueu nukkenogkunnégunó[u]t, kah petutteom8 nummishekomukqunónut, tummehtahwhonát mukkiog wutch poquadchit, kah wuskenúog toumáogquehtu.
9.22 Ket8kash, yeu wussin Lord, nupp8e wuhhogkáuh wosketompaog piṣh ogque penushaog an[n]óhkeit m8sohteuhkónit, kah ogque wunnukquttinutchánit kepenumwain, kah matta pish howan ummukkinum8unash.
9.23 Yeu wussin Lord, waantamwaen ahque woweenoaj ut 8waantam8onganit, kah menuhkesuen, ahque woweenóaj ut ummenuhkesuonganit, weenauwetuen woweenoáhkitch ut 8weenauaweetuonganit.
9.24 Qut noh waeenoadt, yeu$ut waeenoaj, noh n8wohwohtunk, kah n8wahik, nen Jehovah[ú]8, asee womoausuonk, wussittumoonk kah sampweusseonk ut ohkeit, newutche yeush nuttapeneaumunash wussin Jehovah.
9.25 Kusseh, kesukodtash peyom8ásh, n8wau Jehovah, nussasámatahwhônaóont wame neg quosqusaúsitcheg, kenugke matta quosqussausegig.
9.26 Egypt, kah Judah, kah Edom, kah wunneechanoh Ammon, [h]ah Moab, kah wame neg aongkoue apitcheg, neg ayitcheg touohkomuk: newutche wame yeush wutohtimoneaṣh matta quosqushôsin8aṣh, kah wame wek Israel matta quosqushausuwutteahou8og.
10.1 NOOtam8k kutt8onk ne Jehovah ánukqueog, woi wek Israel.
10.2 Yeu wussin Jehovah, nehtuhtam8hteogk ummayou penuohteaog: kah chepshontam8hteogk kesukque kuhkinneasuongaṣh, newutche pen8wohteáog niṣh wutchepshontamunnáoaṣh.
10.3 Newutche wuttinniyeuongan8oaṣh tahn8cheyeu8aṣh: newutche pasuk tummehtam mehtug wutch touohkomuk, (wunnutchegane anakausuonk anakausuwaen) nashpe togkunk.
10.4 Nag wunnohh8suog nashpe silver kah gold, kah ummenuhketunaoaṣh nashpe kenunkwhongaṣh, kah hammersaṣh woh mo ontohtáun8ut.
10.5 Ogque samp8kompauog palmuhtugqut, qut matta ket8kau8og: neg woh kenunóog, newutche matta pomushauóog: qushûhteógk, newutche mo woskéhuwówog, asuh woh mo 8nénehuóog
10.6 Newutche matta howan ku[ttin]unkou woi Jehovah, kummissugken, kah k8wesuonk mishe menuhki.
10.7 Howan woh mat quoshuk8an woi wutohtimóune ketass8t? newutche wutchayeum8 kuhhogkat: newutche ut kenugke wame wutohtimóune waantamwog, kah ut wame wutass8tam8ongan8out, wanne howan kuttinnunk8.
10.8 Qut papannuppe puppinashumóog kah as8tuog: nunneukontunk tahn8cheeyeu kuhk8tomwehteaonk.
10.9 Sepagenumwe silvere kodchuhkiyeuaṣh wutaaunaṣh Tarshish, kah gold wutch Uphaz, wutanakausuonk anakausuwaen kah sabasumwaenin wunnutcheg: 8nôagk kah purple wuthogk8un8oaṣh, niṣh wame wutanakausuongan8 nehtoe anausuenúog,
10.10 Qut Jehovah wunnamuhkutée Manitt88, noh pomantamwae God, kah machemapit ketass8t[:] musquantog, ohke piṣh nunnksheau, kah wutohtimoneaṣh matta piṣh tapenumóog appuwontamun ummishe musquantam8onk.
10.11 Yeu woh nag kuttinoneau, manittoog neg matta kesteo8gig kesukquaṣh kah ohke, neg piṣh pagwanuog wutche ohkeit, kah wutch agwe yeush kesukquaṣh.
10.12 Noh nashpe ayikup ohke ummenuhkesuonk, noh menuhketeau muttaok mashpe 8waantam8onk, kah sepágenumup kesukquaṣh nashpe 8waantam8onk.
10.13 Máhshant8adt, muttáununkquodt nippeaṣh ut kesukqut, k[á]h waabeteau óuwan ushpem8ut, wutch weekqshik ohke: ukkutshamwunéhteau nashpe sokanon, kah sohh8wunau waban8h wutche wunnompak8une komukqut.
10.14 Nishnog wosketomp puppinashim88 ut 8wahteauonganit: nishnoh sôbassumwaénin chepshau nashpe nukkeukontunk: newutche wussabassumwe nunneukontunkoh pann8waeyeu8, kah matta wunnashaonganéoh.
10.15 Nag tahn8cheyeu8og, kah panneusseae anakausuongaṣh, nadtauwahit pish matcheheóog.
10.16 Wutchippiyeum Jakob matta nah tatuppéin8: newutche noh kakenauwehteunk wame teanteoqussiniṣh, kah Israel wutohtauongane souobpunk, Jehovah ayeuteanit ne 8wesuonk.
10.17 Miy[á]numók maumachiaṣh wutch ohkeit, woi wadohkéan wonkon8sinit.
10.18 Newutche yéu wussin Jehovah, kusseh, nuss8wompagunuh pasukqut wadohkitcheg ohkeit, k[á]h nukquequenauánumwahheóog, onk woh ne wuttinne nemehtinneau.
10.19 Missi nutonkapunáonk wutche n8woskkitteáonk, nunn8chumwetáhwhutteaonk uhqueneunkquodt, qut nussip, wunnamuhkut yeu onkquanumóonk, kah m8che mos nummuk8ammattamun.
10.20 Neek matchehteauun, kah nuppémuneóhtanaṣh wame poskisháaṣh: nummukkiesumog nussohwehtunkquog, kah nag matta appeog, kah matta wonk howan nussépagunumunk8 nek, kah n8nohtunkoh nutunkwheganuh.
10.21 Newutche Pastorsog puppinashimweyeu8og, kah natinnewho8og Jehovah: ne$waj matta piṣh wunnihettit, kah wame uf-flockum piṣh seáhwhóog.
10.22 Kusseh, aunchem8kae wadtauatonkqussuonk peyom8, kah mishe wogkouéonk wutch nanumohkit, touushinnúwáhtinat Judae keitotanaṣh, kah dragonnekommukquaṣh.
10.23 Woi Lord, n8wahteoh ummay wosketomp matta wunnehenwoncheiyeum: mat ohtano wosketompaut, noh paumushadt, sampwutteauunat wuttaunehtuongash.
10.24 Woi Jehovah, sasamatahwheh, qut nashpe wussittumóonk, matta ut kummusquanittam8onganit, ishkont mat toh kuttintuppehu.
10.25 Sokenumau kummusquanitteaonk pen8wohteaut neg matta wahikk8uneg, kah wutteateashiyeuongan8wóut neg matta wehquetum8gig k8wesuonk, newutche mahchipp8og Jakoboh, kah umm8hwhóuh, kah ummahtupanóuh, kah tauushit[t]eauwahtoog wutayeuonk.
11.1 WUttinn8waonk ne pauhônukqut Jeremiah wutch Jehovahut, n8wau,
11.2 N8tam8k yeush wunn8wae kutt8wongash, kah ken8nok Judae wosketompaog, kah wadohkitcheg Jerusalem
11.3 Kah nag us, yeu wussin Lord Jehovah ut Israel, matánumunach noh matta n8sweetam8g yeush wunn8wae kutt8wongash.
11.4 Nish ann8nokkupash k8sh8wóog, ne kesukok sohh8wunog wutch Egypt, wutch missitchuogke sab[a]ssum8onganit, an8waon, n8swetam8k, n8wadtauatonkqussuonk, kah nish ussek, wame neanann8nunóg: neit pish kenaau nummissinninnúmog, kah nen piṣh kum-Manitt8m8.
11.5 Onk woh nutussem chadchekeyeuwaonk, ne chadchekéimogkup k8sh8wóog, aninnumauónat ohke ne taumogok sogkodtunk kah hony, ne âunag yeu kesukok: neit nunnamp8hamuk kah nussip, ne n$naj woi Jehovah.
11.6 Neit Lord nuttugkup n8tamwáhuash wame yeush kutt8wongash ut Judae keitotanehtu, kah Jerusaleme taumáogquehtu, n8wash, n8tam8k yeush wunn8wae kutt8wongash kah nish ussek.
11.7 Newutche nummenuhke chekeimomp k8showóog, ne kesukok sohh8wunog wutch Egypt, pajeh yeu kesukok, n$nompoae omohkeon, kah chadchekeyeuwaon, an8waon, n8swehtam8k n8wadtauatonkqussuonk.
11.8 Qut nag mat nosweetamóog, kah matta ahch8sittam8og, qut nishnoh pasuk pomushau ummatchetahhae wuttenantam8onganit: newaj nuhkunumauog wame yeu wunn8wae kutt8wongash, ne ánan8nog ussenat: qut nag matta wutussenáoash.
11.9 Kah Lord nuttinnuk, nushehteáuss8waonk namehteauun ut kenugke Judae wosketompaog: kah kenugke wadohkitcheg Jerusalem.
11.10 Nag qushkéog en ummatcheseongan8wòut negonne 8sh8uh, neg sekeneogig n8tamunat nuttinn8waongash: kah asuhkauáog onkatogek manitt8h, wowussumonat: Israelle wetu, kah Judae wetu nag pohquenumwog n8n8waonk, ne ayimauogkup 8sh8uh.
11.11 Newaj yeu wussin Lord, kusseh, nunnuhkinnumauóog machuk, ne matta pish tapenumohetteg pohquohhamunat, kah tôhkonogque pish nummauunnitteunkqunneau, matta pish nunn8tau8og.
11.12 Neit Judae keitotanash kah wadohkitcheg Jerusalem pish moncheog, kah mauunnitteauâog manitt8oh neh anumauáhetticheh weetemungquok, qut nag matta pish papaquanne 8wadchanuk8oh, wuttaméhpun[à]hettit.
11.13 Newutche ne âdtahshik kukkeitotanash ne kum-manitt8mog, woi Judah, kah ne âdtahshik Jerusaleme toumaogquash k8nahtómw8 altarash en ne akodchuwéyeu8k, altarsash ne adt chikkohsumuk weetemungquok en Baal.
11.14 Newutche peantamwanshuhkon yeug missinninnuog, kah tahshinnumwanshuhkon mauonk asuh peantamoonk: newutche matta pish nunn8tauoog maunnitt[t]eaihettit wutch wuttamehpunaonk.
11.15 Noh womonog, teag wutch appit neekit, mahche manishquaâsit m8náoh? kah wunneetupanatamwe weyaus kuppaumuhkunk: matcheseanish, kummiskouantam.
11.16 Lord kutussowenuk askuh[u]kquame olivuhtug, wunnegen, kah wunnummeechummu: nashpe mishe wogkouee mishont8waonk wutchikkossumun, kah wuttuhqunash pohqshaash.
11.17 Newutche Jehovah ayeuteaunit, noh ahteuhkonukquean, ayeuuhkonittue kukken8tamunk machuk wutch ummatchitt8m Israelle weetu, kah Judae weetut, ne ayeuuhkonittue aseaunshehettit wuhhogkauh, numm8m8sqhikqunnaoont, aninnumauahetticheh weetemungquok Baaloh.
11.18 Kah Jehovah n8wahteauwahikqun, kah n8wahteauun; neit kenaitussip wutusseonganóoash.
11.19 Qut nuttatuppeyeuup Lamb, asuh ox, noh pas8ut nushonat, kah matta n8wahteau8h ayeuuhkonittue natwontamunkquog tashipinanittuongash, n8wahettit, nehtauudtuh mehtug nashpe ummeechummuonk, kah tummehtáhwhontuh wutch wutohtuout pomontogig, onk woh 8wesuonk matta wonk mequontam8un.
11.20 Qut woi Jehovah ayeuteaunit, ken sampweusseáe wussittuman, ken quajheadt mutt8[u]nussog, kah metah: naumwáhe nag kutann8tauwaongan8, newutche k8wahteauwáhesh nuppissaumatuonk.
11.21 Newaj yeu n8wadt Jehovah papaume Anathothe wosketompaog, neg áchuwehteunkig kuppomantamóonk, n8wahettit, quoshodtuhkon ut 8wesuonganit Lord, onk woh mo kenupp8 nashpe nunnutcheganun.
11.22 Newutche yeu wussin Jehovah ayeuteaunit, kusseh, nag nussasamatahwhóog: wuskennuog piṣh nupwog nashpe togkodteganit, wunnaumonáoh kah wuttaun8oh pish nupwoh nashpe mahshagquodt:
11.23 Kah matta piṣh ushqushau8og, newutche nunnuhkinnumau machuk ut Anathothe wosketompaog, nadtauwáheáe ukkodtum8m8.
12.1 KUssampweusseaénu, woi Lord, keket8kauunon, qut kéket8kauwunnittei papaume k8sittum8ongaṣh: tohwaj ummay matchetou wunayeum8uk? tohwaj wame nag wanaihettit ahche wanassúm8wáe ussécheg?
12.2 Nag kutohtukónunk, nux, nag 8wadchabuk8og: nag neetuog, nux meechummu8og: ken kuppas8cheyeu8 wutt8n8wóut, kah kinnau8sukom wutt8unuss8uh.
12.3 Qut ken woi Jehovah, k8waheh, kenáip, kah kukqutchteóp nuttah en kuhhogkáiyeu: ogque sohwhun sheepsut wutche nashaongan8, kah quagquashweáh wutche paguwanittue kesukod.
12.4 Toh utt8che piṣh ohke mau8m8, kah wame ohteuhkonée herbsaṣh ohp8taaṣh, wutche ummatcheseongan8 neg na wadohkitcheg? puppinashimwog mahtsúog, kah psukesuk, newutche nag n8waog matta piṣh naum8 n8wohkukquóiyeumun.
12.5 Weechepohtómussoh mohtissita[h]shoncheg, kah nag sauunukquéan, neit toh woh kittin nunnôohkônon horses? kah wunohteáe ohkeit, ne pabuhtantamun, sauwunukquean, neit uttoh woh kittinheoh tômogkok ut Jordan?
12.6 Newutche kemattog, kah k8sh wek, wutass8muwae kittinhukquog; nux, wehkomáog monanutcheh kutásuhkunkqunat: wunnamptauúhkon, tôhkonogque k8wówunónukumukqunat.
12.7 Nunnukkodtum nek: nunnukkodtum nutohtóonk: neh nuttah womononcheh, noh nummagun wunu[n]tchegan8wout ummatwomoh.
12.8 Nutohtóonk tatuppeyeu8 ut nuhhogkat qunnonou$ut, nutayeuuhkonittue mishont8anumunk newaj sekeneam.
12.9 Nutohtóonk tatuppeyeu8 ut nuhhogkat chohchohkésue psuksesut, waéene psuksesog wutayeuhkonóuh: peyunk, miyaek kenaau wame ohteakône puppinashimwog nónche mahchep8k.
12.10 Monaog pastorsog pagwadtóog n8wenominneohteuk, nag tahtaskuhkomwog nutchippiyeum agwe wusseetowóut: n8ne chippáiyeum wuttauushine touohkomukquhkóneau.
12.11 Wuttauushitteauuneau, kah tâuushik nummauunnitteunkqun, mamusse ohke tauushitteáuun, newutche matta howan upponam8un wuttahhut.
12.12 Matchehteauwaenúog nuhkuhkomwog wame qunuhqui ayeuongaṣh papashpe touohkomukqut: newutche wuttogkodteg Jehovah piṣh pagwohteom8, wutch weekqshik ohke, onk ya$en aongkoue: wanne weyaus piṣh wunohteómun8.
12.13 Ohkehteopanneg wheatash qut nag pish kepenumwog asinnekoussoh: ponaog wuhhogkauh onkquommamwunneat, matta wutchienat, kah nag pish akodchuwontamwog k8chiyeuonkan8oash newutche wutunkque musquanitteaonk J[é]hovah.
12.14 Yeu wutayeuuhkonittue unnon Jehovah wamé nummatchetowé weetatteamungoh, neg masinukeg oht[ó]onk ne ohtauaheog nummissinn[n]inneumoh Israel, kusseh nag, nukkodtinoog wutch wutohkeout, kah nukkodtinum week Judah wutch nag kenugke.
12.15 Kah pish n$nih, mahche kodtinog, pish nukqushkem kah pish nukkitteamonteanumoog, kah wonk nuppas8 nish$noh wosktomp ut wutohtoônganit, kah nish$noh pasuk ut wutohkeit.
12.16 Kah pish n$nih nag menuhke kodnetuhtauwehettit ummayeuoash nummissinninnumog, chadchekeyeuonat nashpe n8wesuonk (Jehovah pomantam, neane kuhk8tomauwahettit nummissinninnumoh chadchekeyeuonat nashpe Baal) neit pish weekitteaog ut nasháuwe nummissinninnumut.
12.17 Qut matta nosweetamohetteg, pish nuppapukquané kodtinnumun kah pagu[á]tauun ne wutohtimoin, wussin Jehovah.
13.1 YEu nuttugqun Jehovah, monchish, nanashweetash womponákinne puttukquobpus, kah ponsh kussegkonóhtugqut, kah ponam8hkon nippeit,
13.2 Neit nukquagquashwe[h]tamup puttugquobpus neaunag wuttinn8waonk Jehovah, kah nupponamu[n]ah nusségonohtugqut.
13.3 Kah wuttinnowaonk Jehovah nahohtôeu nuppeyaónuk, n8wop,
13.4 Nemunush puttugquobpus ne quagquoshwehtamop, ne ohtag kussegonohtogqut, kah neepaush, âush Euphrates, na$ut adtahtaush ut qussukquane wónogqut.
13.5 Neit nummonchip, kah nutadtahtauun ut kishke Euphrates, neanann8sit Jehovah.
13.6 Kah nnihyeup mahche m8chetikqunogkok, Lord nuttinuk, neepaush, àush Euphrates, kah na wuttinuh puttukquobpus, ne an8nop na$ut adtahtauunat[.]
13.7 Neit nuttomp Euphrates, ka[g] nukkuthamun, kah n8tinum puttukquobpus ne adt adtahtauomp, kah kusseh, puttukquobpus anit, matta toh unnompâmunkquodtinn8.
13.8 Neit wuttinn8wáonk Jehovah nuppeyaonuk, n8wau,
13.9 Yeu wussin Jehovah, yeu nuttinne matchehteauun uppehtuanumóonk Judah, kah ummishe pehtuanumóonk Jerusalem.
13.10 Yeug matcheetoe missinninnúog neg sekeneogig n8tamunat nuttinn8waongash, neg paumushácheg ut matche metahh8wae unnantam8onganit, kah ásuhkauóncheg onkatogeh manitt8h, nag wowussumonat, kah peantamauónat, nag pish tatuppeyeu8og yeu puttugquoppissinit, ne matta toh ánompâmukquodtin8g.
13.11 Newutche neane puttukquobpus ogquám8k wussegonóhtugqut wosketomp, ne nuttinne ogquamwehteauun nuhhogkat mamusse Israelle wek, kah mamusse Judae wek, wussin Jehovah, onk woh nag n8missinneumúneunk, kah wutch wesuonk, kah wutche waeenodtuonk, kah wutche sohsumóonk, qut nag matta n8tam8og.
13.12 Newutche pish unnádt yeu kutt8onk, yeu wussin Lord um$Manitt8moh Israel, nish$noh wisq pish numwohtauun wine, kah nag pish kuttugquog, sunnummatta nuppapannuppe wahteomun, nishnoh wisq piṣh numw[â]panau wine?
13.13 Neit piṣh nag kuttinóog, yeu wussin Jehovah, kusseh, pish nunnumwohtauóog wame wadohkitcheg yeu ohkeit, kehtass8tamwog neg apitcheg ut wutappuonganit David, kah sephausuenuog, kah quoshódtumwaénuog, kah wame wadohkitcheg Jerusalem, nashpe kogkeissippam8onk.
13.14 Kah nuppápashkuhkónunk, wut8shimóog, kah wunnaumonáuh moeu wussin Jehovah, matta nukkitteamonteanumoh, qut nag nuppaguanóog.
13.15 N8tam8k kah kuhkeitam8k, pittuanumúhteok, newutche Jehovah wussin.
13.16 Sohsum8wáheuk Jehovah kum-Manitt8m8, asquam papohkina[n]teagkup, kah asquam kusseet8ash ta[g]shinheug pohkenae wadchuuhkontu, kah nadtauwompadtamóg wequai, ukquinnuppinnumun en nupp8onk, wutonkauontomut, ukkúhpogke po[h]kináhko[n]
13.17 Qut matta n8tam8og, nukketeahogkou pish keme mau wutche kuppehtuánum8ongan8, kah nuskesukquaṣh piṣh mauée mau8m8aṣh, kah penutchuanash nussippegwash, newutche uf-flockum Jehovah missinae monchadtauun.
13.18 Us ketass8t, kah sonksquaut, hohpaheuk kuhhogkaoog, nummatappek, newutche k8puhkuhk88onk pish n8keem8, kutchetuhquabee sohsumoonk.
13.19 Sowaniyeue keitotanash pish kuppohhosuash kah mattá pish howan 8woshwunnum8unash, Judah pish missinnae monchanau, neg wame pish mamusse missinohko[n]unk.
13.20 Táhshinum8k kuskesuk8oash, kah nok neg wagig nanumiyeu, uttiyeu flock ne ut anumauunumuk, ne wanégik flock?
13.21 Toh pish kussim sasamatahhukquean, (newutché nag kukkuhk8tomauoog ummummugquompainneaout k8puhkuhqunneat) sunnummatta pish onkquanum8onk kutogque tohqunnumunat mittamwossis neechadt?
13.22 Kah n8waan ut kuttahhut, tohwutch yeush nuhkuhkiit, wutché mohsag kummatcheseonk kussissippoe hogk8onk waahsheau, kah kogquanash pôhshkohtaash.
13.23 M8adthogk8nas sun woh 8wompheuh wuttuhquab, asuh Leópard wutchohchohkesuongash? neit kenaau wonk woh k8nhukquneau, nag wutteae matcheseog.
13.24 Newaj ogquesewahhog sequékepenum8onganit, ne pamshunk nashpe touohkomukque waban.
13.25 Yeu kuttittanohkitteaonk, kukquthum8e chippiyeum nashpe neen, wussin Lord, newutche k8wannanumeh, kuppabuhtantam pann8waonk.
13.26 Newaj naumwahuwi kussissippoe hogk8 ut woskeche kesukqut, onk woh kúkkosuonk nogquodt.
13.27 Nunnaumup kummamussuongash, kah kukkogkeinw8dsquaongash, kah kenishkeneungque mánisquaôsuongash, kah kutuhquneunkquodt8mash, ut ohteuhkonue wádchuuhkontu: missi kutonkapunaónk woi Jerusalem, sun mátta pish kuppahkhetteoh? uttoh adt8che woh nnag?
14.1 WUttinn8waonk Jehovah, ne pauhônukqut Jéremiah papaume mahshagquodt.
14.2 Judah mau, kah 8squontamash mahchim8, m8esuog pajeh ohkeit, kah ummauonk Jerusalem kuhkuhquem8.
14.3 Kah ukkehtauwom8uh ann8naog uppeissesum8uh en nippekontu, nag peyaog pasahtheganehtu, kah mat namehteauoog nippe, nag qushkeog mahchayeue wishquadt nag akodchuog, kah chepshaog, kah puttogquequohh8og.
14.4 Néwutche ohke passohteaem8, newutche matta sokanonunn8 óhkeit, anaskhamwaenuog akodchuog, nag onkhumwog uppuhkuk88ash.
14.5 Nux, quenegq wonk neechau ut ohteuhkonit, kah wunnukkonuh, newutche matta moskehtuun8.
14.6 Kah touohkomukque assesog neneepattag qunuhqui ayeuonganéhtu, nag assonómáog waban onatuh dragonsog: wuskesuk88ash nupp8m8aṣh newutche matta moskehtuun8
14.7 Woi Jehovah, tôhkonogque nummatcheseonganunonaṣh n8wauwaónukqunnanonaṣh, ne ussish wutche k8wesuonk: newutche nutassôéhpósuonganunonaṣh monataṣh, kummatchenéhennumun.
14.8 Woi ken wutannoósuonk Israel, 8wadchanuwaénumoh wuttamehpunadt: tohwutch ya[n]éewéan penuwohteaut ut ohkeit, kah onatuh pomushaénin, noh quánupit nóquttukqunóhteat?
14.9 Tohwutch woh yanéeuwéan noh chepshont, onatuh menuhkesuen noh matta woh pohquohham8k? qut onch woi ken Jehovah nunnashómunonat kutap, kah nutuss8wénitteamun k8wesuonk, ahque nukóhsinan.
14.10 Yeu wuttinnon Jehovah, yeúh missinninnúh, yeuh wuttinne womantamuneau nanwiyin, matta quihtittam8og wusseet8oàsh, newaj Jehovah matta tapeneáwonk, yeuyeu mehquontam nag ummatcheseongan8oaṣh, kah natawóhtou ummatcheseonganooaṣh.
14.11 Neit Jehovah nuttinuk, peantamwanshúhkon yeug missinninnuog, wutche 8niyeuongan8.
14.12 Mat meetséhetteg matta nunn8tam8 ummauongan8, kah maghettit chikohtae mag8ongash kah mag8onk, matta nuttapeneauóog: qut nag nuppaguanóog nashpe togkodteg, kah nashpe mashagquod, kah nashpe pagwanúonk.
14.13 Neit nussip, woi Lord Jehovah, kusseh, quoshodtumwaenuog wuttinóuh, matta pish kenaum8m8 togkodteg, kah matta pish kummishagqunneów8, qut kuttinnumauunumw8 wunnamuhkutée wunohteáonk, yeu ut ayeuonganit.
14.14 Neit J[e]hovah nuttinuk, quoshodtumwaenuog pann8wae quoshodtumwog ut n8wesuonganit, matta nag nutann8nóog, kah matta nutann8konóog, kah matta nukken8noog; nag nukquoshae missohhamun8óog pann8wae monomansuonk kah mosinunkquodt, kah monteagwuninn8g, kah wuttahh8wae as8kekodteam8ongan8.
14.15 Newutche yeu wussin Jehovah papaume quoshodtumwaenúog neg quoshodtukeg ut n8wesuonganit, kah matta nutann8nóog, onch nag n8waog, togkodteg kah mahshagquodt matta pish yeu o[h]tano ohkeit, nashpe togkodteg kah mahshagquodt yeug quoshodtumwaenuog piṣh paguan8og.
14.16 Kah missinninnúog neh kohk8tomauwáhetticheh, nag piṣh sohw[e]ôkonunk ut Jerusaleme toumaogquehtu newutche mahshagquodt, kah togkodteg, kah matt piṣh howan uppósekinuh, asuh um̃ittamwuss8oh, asuh wunnaumonáuh, asuh wuttaun8oh, newutche nussókanónukk[ó]ntam ummatcheseongan8oaṣh.
14.17 Newutche yeu kutt8onk piṣh kuttinnóneau, nuskesukquaṣh nuhkonáe kah kesukodtae pomitchuaj nussippegwash, kah matta tahshéyeuitch: newutche peenompáe wuttaun8oh nummissinninnúmog, pokshanáog nashpe mishe pokshaonk, kah nashpe ahche unkqunneunkquodte togkodtuonk.
14.18 Sohhaman en ohteuhkonit, neit kusseh, náhshitcheg nashpe togkodteg; petutteaon otan, neit kusseh, neg mahchinacheg nashpe mahshagquodt: nux naneeswe quoshodtumwaen, kah sephausuwaen quinnuppuhkomwog ohkeit ne matta wahteauhetteg.
14.19 Sun ken papaquanne kuppogken Judah? sun kukketeahogkou uhquontam Zion? tohwutch togkomeog, kah matta n8neetskehuwaenúm8mun? natauwompadtamumun wunohteaonk, kah matta wunnegeninno, kah neetskehettue ahquompi, kah kusseh wuttaméhpunáonk.
14.20 Nussamp8womun, woi Jehovah, nummatcheseonganun, kah ummatcheseongan8 n8shunónog, newutche kummatchenéhenumun.
14.21 Ahque unkquanuminnean wutche k8wesuonk mishanontogkon kussohsumoe appuonk, mehquontaṣh: ahque pohquenumaiinnean k8n8waonganun.
14.22 Sun howae kenugke tahwunn8cheyeum8 Gentilsog, noh woh sokanonukôsit? asuh sun woh kesukquash sokanónitteam8ash? sunnummatta ken, noh woi Lord num-manitt8mun? ne waj pahtussuónunog, newutche wame yeush ken kesteauunash.
15.1 NEit Lord nuttinuk, tohkônogque Moses kah Samuel wunneepauun anaquabeh, onch nuttah matta ómun8 nogque en yeug missinninnuog: nag sohwhôteash wutch anaquabeh, kah sohhamwéhettich.
15.2 Kah piṣh n$nih, nag unnukquean, uttoh nuttin sohhamunán? neit piṣh nag kuttinóog, yeu wussin Lord, neg wadchiitcheg nushittuonganit, en nuppunát: kah neg wadchiitcheg togkodteganit, en togkodteganit, kah neg wadchiitcheg mahshagquodtut en mahshagqu[ó]dtut, kah neg wadchiitcheg missinnáiinneat, en missinnáinneat.
15.3 Kah nukkuhquttumauóog yauwechippaiyeuash, wussin Lord, togkodteg nushittinneat kah anumwog nehnekikôsineàt, kah kesukque puppinashasog, kah ohkee puppinashimwog en mahchipwunneat kah pagwohkonat.
15.4 Kah ontappehéoog, en wame ohkée as8tam8onganit, newutche Manasseh wunnaumonuh Hezechiah Judae ketass8t, wutche ne ásip ut Jerusalem.
15.5 Newutche howan woh kódtumonteanumukquean woi Jerusalem? kah howan woh kummauunnitteauwánshik, asuh howan woh páhchadt 8wahteauunat tôh aniyean.
15.6 Kutohquanumeh wussin Lord, kutassóushám: ne$waj summagunum nuhpit ayeuuhkonittue ken, kah kenushish, nussauunum aiuskoianatamunat.
15.7 Nag nuppáuanomóog nashpe pauunóntunk, ut ohkee squontaméhtu: nummukk8kinóog wunneechan8oh, nuppagwan nummissinninnúmog, newutche matta qushkéog wutch ummayeuóut.
15.8 Wussekousquóm8uh nano m8naoh en nuhhogkat onk ne ketahhanne nagunt: nunnuhkinnumauóog, ayeuuhkonittue wutókasin, wuskenuog, pohshuhqu[á]e mukk8kinnuaenúog: nukkenuppe quentamwaheon, kah wabesuonganú88k ut keitotanat.
15.9 Noh nesausuk tahsuoh neechadt mahchimm8, nupp8, wunnuppauzs8moh wayaoh ash kesuk88k: mahche akodchu kah chepshau, kah nag ashqshoncheg nupponoog togkodteganit, anquabhettit ummatwom8oh, wussin Jehovah.
15.10 Missi nutonkapunaonk, woi nokas, newutche keneekitteah penuanittue wosketomp, kah mekonteaenin ut mamusse ohkeit: matt[t]a nunnanamohkouehhuwoh ontsompadtamoonk, asah matta howan ontsompadtam8e nagoh kouhuk8, qut onch nish$noh pasuk nummatanumwe unnukquog.
15.11 Lord n8wop wunnamuhkut pish k8nenanumukqutteauunun matwau matche ahquompak, kah wuttamehpunae ahquompag.
15.12 Sun pish missehchuog poksheau nanumiyeue missehchuog, kah menuhkequog?
15.13 Kuttinneetuonk kah kenompakouunash, matta tahnoadtue nummag ut mukk8kinnuonganit, wutche wame kummatcheseongan8oash, en wame kussissippoiyeumut.
15.14 Kah kuppannupwushahush nashpe kummatwomog en ohkeit ne mo wahteauouan: newutche n8teau nashquneau ut nummusquanittam8onganit, ne pish chogohsukqueog.
15.15 Woi Jehovah k8wahteoh, mehquanumeh, kah natauwaheh, kah ann8tauwa[n]sheh waskhikqueoneg, amanehkon nashpe kussepepahtoonk: wahteaush, wutche ken nutchequnehtam auskontuonk.
15.16 Kukutt8wongash namehteauunash, kah nash nummeech[in]apash, kah kukkutt8onk kah nummoskouantamwahik n8weekontamwutteah[a]hik: newutche nuttissowes k8wesuonk, woi Jehovah um-Manitt8m8uh ayeuhteaog.
15.17 Matta nutappeup ummoeongan8ont momontohsuenuog: kah matta n8weekontam8p: nunnussappip newutche kenutcheg: newutche kenumwohtoh jishontamoonk.
15.18 Tohwutch nagwutteohtag nutonkquomom8onk? kah nunn8chumweteawutteaonk matta neetskehteauouun sekeneam8m8 neetkehteauunat? sun pish pannuppe kutogquanumeh pann8waenuut, ut nunohtae nippeut.
15.19 Newutche yeu n8wau Jehovah, qushkean, neit pish wonk kuppas8ush, kah pish keneepau anaquabeh kah amaunuman mahshoadtitcheg wutch kenugke nishkeneunkqussitcheg, pish kuttatuppeyeu nutt8nut: nag qushkehettich en kuhhogkaiyeu, qut n[á] en qushkehkon.
15.20 Kah kutayeuush pummenutohsue brasse wonkonous en yeug missinninnuog, kah nag pish kutayeuuhkonukquog, qut nag pish matta kussohkunk8og: newutche nen k8weetomsh k8wadchanukqunat, kah kuppohquohwhunukqunat, wussin Jehovah.
15.21 Kah kuppohquohwhunush wutch wunnutcheganit matcheetou, kah kummanouwhush wutch wunnutcheganit unkqueneunkqussit.
16.1 WOnk wuttinn8waonk Jehovah nuppeyaonuk n8wau,
16.2 Matta pish k8mittamwussissu, kah matta pish k8naumoniyeu asuh k8tauniyeu, yeu ut ayeuonganit.
16.3 Newutche yeu wussin Jehovah, papaume wunnaumoniinneunk, kah papaume wuttauneunk neg nekitcheg yeu ut ayeuonganit kah papaume okas8oh neh neekhukqhetticheh, kah papaume wut8shineunk waneechânukkônukquehetticheh yeu ut ohkeit.
16.4 Nag pish onkquommom8e nupwog, nag matta pish mauemóog, asuh matta pish posekinóog: qut nag pish tatuppeyeu8og anóhke ut woskeche ohkeit, kah nag pish mahchim8og nashpe togkodteg, kah nashpe mahshagquodt, kah wuhhogkauh ummeetsuongan8 kesukque puppinshaog, kah ohkée puppinashimwog.
16.5 Newutche yeu wussin Jehovah, petutteúhkon mauongane wetu[ô]mut, kah ahque aush ut maumuttamunat asuh mohkon: newutche nutamaunum n8nohteaonk wutch yeug missinninnuog, wussin Jehovah, womoausuonk kah monaneteaongash.
16.6 Naneeswe matikkenukeg kah papeissiṣsitcheg pish nupwog yeu ut ohkeit: matta pish posekinóog, kah wosketompaog matta pish ummauemouh, kah matta pish neekswóunáuh wuhhogkuh, asuh mukukkontupauóog.
16.7 Asuh matta pish wosketompaog nehneekinauoog maumuttamunat, taphe[ò]nat wuhhogkauh: asuh pish mat wosketompaog 8tattamwaheouh taphettue wuttattamwaitche wutche wut8shin, kah wutohkasin.
16.8 Wonk matta pish kuppetutteoh mishadtupp8e-kommukqut, nag weetappemónat, meetsinat asuh wuttattamunat.
16.9 Newutche yeu wussin Jehovah ayeuteaunit um-Manitt8moh Israel, kusseh, n8wohkukquoshitteóh, yeu wutch ayeuonganit ut anaquabeóg kah pomantamóg, pôáe wodtauatonkquossuonk, weekontamwe wadtauatonkqussuonk, 8wadtauatonkqussuonk wessentamwaénin, kah 8wadtauatonkqussuonk weetauwadteaénin.
16.10 Kah piṣh nnih wahteauwaheadt yeug missinninnuog wame yeush kutt8wongash, kah nag unnukquean, tohwaj Jehovah kutt8hkontog wame yeu mohsag machuk ayeuuhkone nenawun? kah teagwas nummatcheseonganun, asuh teagwas nummatcheseonganun, asuh teagwas nuppanneseonganun, ne ayeuhkonittue unnéhheungkut Jehovah num-Manitt8mun?
16.11 Neit nag piṣh kuttinnóog, newutche k8sh8oog nutohquanumuk, wussin Jehovah, kah asuhkauaog onkatogeh manitt8h, kah wuttinneumuhkauóuh, kah wowussumouh, kah nutohquanumukquog, kah matta nanawehheauóog nuttinnaumatuonk.
16.12 Kah nag anue matcheseúmaog k8sh8uh (newutche kusseh kutasuhkomumw8 nishnoh pasuk ummatchitteaháe unnántam8onk, onk woh nag mat nukkuhkeitonk8og)
16.13 Newaj sohwòhkónunóg yeu wutch ohkeit, en ohkeit ne mo wahteau8óg, asuh k8sh8óog: kah na piṣh kuttit wowussumóneau penowe manitt8og kesukodae kah nukkonae, kah na kuttit matta kitteamonteanumunn[n]eau.
16.14 Newutche kusseh, kesukodtash peyaum8ash wussin Lord, matta piṣh wonk unn8wáun, Lord pomantam noh sohh8wunomp wunnaumonuh Israel wutch Egypt.
16.15 Qut Lord pomantam noh sohh8wunomp wunnaumonuh Israel wutch nanumohkeit, kah wame ohketu uttoh an8hkauomp: kah piṣh wonk nuppas8óog wutohtuóut ne anumauogkup 8sh8oh.
16.16 Kusseh, nutann8n monacheg n8tamágwaénúog, wussin Jehovah, kah nag piṣh nah wunn8tamagquonóuh, kah nahohtoeu piṣh nutann8n monacheg adchaenúog, kah nag piṣh wutadchanóuh wutch nishnoh wadchu, kah wutch nishnoh wadchuém: kah wutch hassunónogqut.
16.17 Newutche nuskesukquash ohtaash wame ummayeuóut: niṣh matta adtahtâunóash wutch kuskesukqut: kah umm[at]ch[e]seongan8 matta adtahtôsin8 wutch nuskesukqut.
16.18 Kah negonne nutonkquadtantam ummatcheseonganoash, kah uppanneseongash papsku, newutche nishketeóog nutohke: n[à]g numwohtoog nutohtóonk nashpe nupp8e muhhogkunk jishanumukquokish kah unkqueneunkquokish.
16.19 Woi Jehovah nummenuhkesuonk kah n8wonkônous, kah nutushpho[u]áonk wuttaméhpunae kesukodtut, Gentilsog piṣh kuppeyaonuk wutch weehqshik ohke, kah piṣh n8waog, wunnamuhkut n8shunónog nompappéhtamwog pann8waongash, tahn8cheyeu8k, kah niṣh matta wadchiyeumukish.
16.20 Sun woh wosketomp ummanitt8muhkauau wuhhogkuh, kah nag matta manitto8og?
16.21 Newutche kusseh, pasukqut piṣh n8wahteauwaheoog: n8wahteauwahéoog nunnutcheg, nummenuhkesuonk, kah piṣh wahteauog nuttissowis Jehovah.
17.1 UMmatcheseonk Judah wussukwhósu nashpe moóshogque pen: kah nashpe wuhk8nuk diamond: ne kogóhksimun ut wuttahh8wae tableut, kah ut kutaltarume askonit.
17.2 Wunneechan8uh mehquantamunit wutaltarumooash kah ukkuppiyeum8oash kishke ashkunkquamut ut wadchuut.
17.3 Woi n8wadcheum ut ohteuhkonit, nummag wáme kittinneetuonk kah wame kenompakouunash mukk8kenittinneat, kah kukqunuhqui ayeuongash wutch matcheseonk pannuppe wame kussussippôiyeumut.
17.4 Kah ken pish matta kutappu ut kutohtoonganit ne anumauunomp, kah k8tinninneumuhkausuáhush ut kummatwomut, en ohkeit ne mo wahteáuoan: newutche kenashqunanum n8teau ut nummusquanittam8onganit, ne pish micheme chikohtag.
17.5 Yeu wussin Jehovah, matanumunach noh pabahtanumont wosketompuh, kah wahpittenteadt weyaus, kah noh wuttah amaehtauont Jehovah.
17.6 Newutche pish tatuppeyeu8 kunkohteadtag touohkomukqut, kah matta pish naum8 peyom88k wanegik, qut noh pish wutohtuontam kunkohteadtaeu ayeuongash ut touohkomukqut, ut salte ohkeit, kah matta wutohkein.
17.7 Wunnanumau wosketomp noh pabuhtanttanumont Jehovah, kah noh annaonont Jehovah.
17.8 Newutche noh pish tatuppeyeu8 mehtug ohketeamuk ut kishke nippeit, kah noh sepagodchabukkaem8uk ut kishke sepuut kah matta pish naum8, kussittau peyom8uk, qut 8neepog pish ashkoshqui, kah matta pish wuttamhik8 kunkohteadtae kodtum8, kah matta pish wohkukquoshininn8 tanneganit meechum.
17.9 Metah anue as8kekodteam8wontam onk wame teanteaguasinish kah unkqueneunkummatcheetou, howan woh 8wahteauun.
17.10 Nen Jehovah natinneuhkontam metah, nukqutcheh mutt8unussog, aninnumauonat nish$noh wosketomp neaunak ummayash, kah neaunak wutusseongane meechummuonk.
17.11 Onatuh pahpahkis ahtenásuk kah matta pwohkhôyeog: netatuppe noh weenauwekit qut matta sampwe, pish wunnukkodtumunash ut nashauwe ukkesukodtumut, kah ut 8wohkukquóiyeumut pish mattammagweyeu8.
17.12 Sohsumoe qunùhqueu appuonk wutch waj kutchissik ne nus-Sanctuarie ayeuonk.
17.13 Woi Jehovah, wutannoósuonguh Israel, wame neg ohquanumukqueáneg pish akodchuog, kah nag pahchaôsitcheg pish wusukwhosuog ut ohkeit, newutche nag nukkonáog Jehovah, noh tohkekommue pomantamwae nippe.
17.14 Neetskeheh woi Jehovah, kah pish nunneetskes: wadchaneh kah pish n8wadchanit: newutche ken waeenomog.
17.15 Kusseh, nag nuttugquog, uttiyeu wuttinn8waonk Lord? yeuyeu peyóm8utch.
17.16 Qut nen, matta nukken8natu Pastoreuuneat kutasukauununat, kah matta nukkodtantam8 unkqunneunkquodte kesukod, k8wahteóh: ne sohham8m8uk wutch nussisset8nut, ne sampwiyeup ut anaquabean.
17.17 OOwabesuonganehkon en kuhhogkat, ken nutannoósuonk ut matche kesukodtut.
17.18 Nag chepshahettich neg kodwoskehúkqueaneg, qut nen ahque chepshónti: nag quequénauánumwéhettich, qut nen ahque queuénauánumwuttei: núhkinumau matchik kesuk, kah nag pagwas nashpe papsku pagwanuonk,
17.19 Jehovah yeu nuttugqun, monchish kah neepaush 8squontam8out wunneechan8oh missinninnuog, uttoh adt Judae ketass8tamwog petutteahettit, kah ne waj sohhamwehettit, kah ut wame Jerusaleme squontamehtu.
17.20 Kah nag us, n8tam8k wuttinn8waonk Jehovah, kenaau Judae ketass8tamwog, kah wame Judah, kah wame wadohkitcheg Jerusalem, neg petutteacheg yeu ut squontaméhtu.
17.21 Yeu wussin Lord, nunnukqussek kuhhogkaóog, kah weasséhteogk sabboth$dayeu: asuh petukkodta8hteok ut Jerusalemeh squontamut.
17.22 Asuh sohh8wuttóhteók weanun wutch kekuóut sabboth$dayeu. Asuh toh usséhteok, qut wunneetupanátamwáhteó8k sabboth$day neánann8nogkup k8shuóog.
17.23 Qut nag matta wunosweetam8uneau, ásuh mat ahchusittamoog, qut nag chetauwussittippukoñaeog, onk woh mo n8tam8og asuh matta attumunum8og kuhk8tomoadtuonk.
17.24 Kah pish n$nih, menuhke kuhkeitieog wussin Jehovah, matta petukkodtau8unat weanun yeu ut kutotanae squontamut Sabbothdayeu, qut wunneetupanatamwahteo8k Sabboth$day, mat na$ut anakauseuinat.
17.25 Neit pish kehtass8tamwog, kah sontimoog petutteaog ut yeu otanae squontamtu appinneat wutappuonganit David, nayeumukquehettit chariotsash kah horsesog, nag wussontimom8uk Judae wosketompaog kah wadohkitcheg Jerusalem, kah yeu kutotan pish michemohteau.
17.26 Kah nag pish 8mwog Judae keiotanehtu, kah wutch ayeuonganehtu ut kishke Jerusalem, kah wutch Benjamine ohkeit, kah wutch mukoshquttaut, kah wutch wadchuuhkontu, kah wutch sowaniyeu, paudtauehettit chikohtae mag8ongash, kah sephausuongash, kah meetsue sephausuongash, kah incense kah padtauwehettit woweenodtumwe sephausuongash en wekit Jehovah.
17.27 Qut matta kukkéhtieog, wunn[é]etupanatamwahtinneat Sabbath$day, kah matta nayeutam8unat weanun, petutteahettit ut Jerusalemme squontamut Sabbathdayeu: neit pish nunnashqussum n8teau na$ut squontamash, kah pish mahchikkossum8m8 Jerusalemme mishikkomukquash, kah matta pish onthamm8un.
18.1 WUttinn8waonk ne pauhonukqut Jeremiah wutch Lordut, n8wau.
18.2 Neepaush kah w8msish en ohkuhkitteaen weékit kah na nuttit n8tamwahuwon nukkutt8wongash.
18.3 Neit n8womsip en ohkuhketeaen wekit, kah kusseh, wuttittannehteauun wheelut.
18.4 Kah wisq ne kezteunk wutch man8nskut, ne matchehteausu ut wunnutcheganit ohkuhqutteaenin: neit wonk ayim penowe wisq: uttoh an 8nontug ohukuhqutteaenin.
18.5 Neit wuttinn8wao[u]k Jehovah nuppeyaonuk, n8wau.
18.6 Woi Israelle week, sun woh mat kuttinhenn8mw8 neane yeuoh ohkuhketeanin wussin Lord, kusseh, neane man8nsk appit ut wunnutcheganit ohkuhketeaenin, ne kuttatuppe appinneau nunnutcheganit, woi Israelle wek.
18.7 Na utt8che unn8waon papaume wutohtimoin, kah papaume tahs8tamoonk, pohqunumunat, kah n8kenumunat, kah paguatauunat.
18.8 Tohneit ne wutohtimoin, ne ayeuuhkonittue kón8tam, quinnuppehettit wutch ummatchet8m8out, pish nutaiuskoiantam ne machuk ayeuuhkonittue ananumog.
18.9 Kah uttoh adt8cheyeu8g ne an8wi papaume wutohtimoin, kah papaume tahs8tamoonk, ayimunat, kah ohteuhkonat.
18.10 Matchesehettit ut anaquabeh, matta n8swehtam8hetteg n8wadtauatonkqussuonk, neit pish nutaiuskoiantam ne wanegik ne anogkup k8niyeuhhennumw8.
18.11 Newutche yeuyeu ehhoh, ken8s Judae wosketompaog, kah wadohkitcheg Jerusalem n8wash, yeu wussin Jehovah kusseh, kutayeuuhkonittue ayimauunumw8 machuk, kah kutayeuuhkonittue natwontamauonumw8 natwontamoonk: qushkek yeuyeu nish$noh pasuk wutch ummatche mayit, kah wunnehteo8k kummayeuoash.
18.12 Kah nag n8waog, matta annoósuonganun8: qut nutásukomumun nehenwonche natwontam8onganunonash, kah nish$noh pasuk nenawun nutussemun ummatche metahh8wae unnantam8onk.
18.13 Newutche yeu wussin Lord, nat8tamok yeuyeu kenugke penuwohteaog, howan noh n8tog ne ônagish Israelle penomp ussen ne onkquanumukquok.
18.14 Sun woh wosketomp nukkonau Lebanone k8noh, ne wóm8uk ohteahkone qussukquanit? asuh kussitchuáne sonkuppogash ne wam8uk pen8e ayeuonganit sun woh nukkodtumunash?
18.15 Newutche nummissinninúmog n8wanánumuk, nag chikohsumwog weetemungquok en tahn8cheyeu8uk, kah nah wuttogkussittahssumóuh ut ummayeuóut, wutch nukkóne mayut, pomushónat mayit nish mo wunnegenunogish.
18.16 Touwishinnuwóhtineat wutohkeyeu, kah michemohtae nuttohhentupantam8onk: nish$noh pasuk noh na paumshadt pish chepshau, kah nunnukkuhquoshau.
18.17 Nag nusseahwhóog onatuh nashpe wutchepwash ut anaquabit matwau: nunnahtinoog muppusk, qut matta muskesuk, wutonkapunáe kesukodtum8óut.
18.18 Neit nag n8waog, peyunk, ayeuuhkonittue natwontamauóntuh natwontam8ongash Jeremiah; newutche naumatuonk matta pish wannehheau wutch sephausuenuut, asuh kogáhquttuonk, wutch waantamwenuut, kah wuttinn8waonk wutch quoshodtumwaenuut: peyunk, togkommontuh meena[n], kah ahque tohhentupontammuttuh teagwe ukkutt8wonk.
18.19 Kuhkeihtah woi Jehovah, kah n8tash 8wadtauato[u]kqussuongan8 neg mekonukqueaneg.
18.20 Sun woh machuk onkquttantamun wanegik? newutche nag pasáhthamwog wutch nukketeahogkou: mehquontash nunneepop ut anaquabe[a]n, nag wunnee n8wanshánaoont, kah quinnuppenumunat kummusquantam8onk nag wutch.
18.21 Newutche p8nin wunneechan8oh ne mohshagquodtut, kah sohkenash 8sqheongan8 nashpe chekeushae togkodteg, kah ummittumwuss8oh amaunumauunach wunneechan8oh, kah sekousquainitch, kah 8wosketompóm8uh nushinach, kah wuskenúm8uh nushunaj mattompagwe togkodteg.
18.22 Mauonk n8tamunach wutch week8woont, tiadche nuhkinnumauadt m8chequshaoh, newutche nag pahsohthamwog nuttohqunukqunnaoont, kah adtahshaog appehanoh wutche nusseetash.
18.23 Qut woi Jehovah, k8wahteoh wame ukkogahquetuongan8 ayeuuhkonittue nen, nunnushikqunnaoont, ahque ahquontamau ummatcheseongan8, kah jishkhogkon, uppanneseonk wutch anaquabean, qut kepuhkonunaj ut anaquabean, unneh musquantaman.
19.1 YEu wussin Jehovah, monchish neemunush ahkuhqutteaenin wutohkee wisq, kah neemun kutchisog wutch missinninnuut kah kutchisog wutch sephausuenuut.
19.2 Kah en sohhom8k wut8nuhkoiyeumut wunnaumonuh Hinnon, ne ohtag ahhut petutteamuk chepwiyeue squontamut, kah naut wahteauwahuush kutt8wongash, nish pish anonish.
19.3 Kah n8wash, n8tam8k wuttinn8waonk Jehovah woi Judae ketass8tamwog, kah wadohkitcheg Jerusalem, yeu wussin Jehvoah ayeuteaunit um-Manitt8moh Israel kusseh, ne nuppaudtauun yeuut ayeuonganit, ne howan n8tog wuhtauogash pish nupp8m8ash.
19.4 Newutche nag nunnukkonukquog, kah penuwohteatoog yeu ayeuonk kah ne wuttit chikohsumauoneau weetemungquok penowe Manitto, neh matta nagumau asuh 8sh8oh, waheahettegeh, asuh Judae ketass8tamwog, kah wohtoog yeuut ayeuonganit mat woskehuwae wusqueheunk
19.5 Nag wonk ayimauwaog qunuhqui ayeuongash Baal, chikkoswonat wunnaumonaoh nashpe n8tau wutche chikohtae mag8ongash en Baalut, ne matta anunn8team8 asuh ân8wau, asuh matta anantam8.
19.6 Newutche kusseh, kesukodtash peyaum8, n8wau Jehovah, yeu ayeuonk matta pish wonk hettam8un Tophet, asuh wut8nouhkoiyeum wunnaumonuh Hinnon, qut nushehteae 8nouhkoi.
19.7 Kah tahnunn8cheahtauun ukkogahquttuonk Judah kah Jerusalem yeu ut ayeuonganit, kah nuppenushah[h]eoog anaquabenit ummatwom8uh, kah nashpe wunnutchegan8wout neg kodnushehteacheg, kah nupp8e wuhhogkauh nummeechumuhkauona[oh] kesukque puppinshasog, kah ohkee puppinashimwog.
19.8 K[a]h nuttauwushitteauun yeu otan, kah [n]ummeshonantamwahtea[n]un, nish$noh pasuk noh na paumshadt pish chepshau, kah ummeshanontamun, newutche wame unninneaongash naut.
19.9 Kah nummeechuwaheaog 8weyaus8 wunnaumonauh, kah 8weyaus8 wuttaun8oh kah nag pish meechwog nish$noh pasuk 8weyausum8 weetompuh, weenuhkomuk nannakompananuttimuk, uttohad ummatwom8uh, kah neg kodnushoncheg pish wunnanakompananouh.
19.10 Neit pish kuppohquetahham wisq ut anaquabhettit weechogqueaneg.
19.11 Neit pish nag kuttinoog, yeu wussin Jehovah ayeuuhteaunit, ne nuttinne pohquenumun yeug missinninnuog, kah yeu keitotan, onatuh howan pohkshadtunk ohkuhquehteaen wisq, ne [w]atta woh wonk nompe wunnehteauomuk, kah nag pish upposekinouh, ut Tophet, Nô pajeh mat wuttape posekinausinneaoónt.
19.12 Yeu nuttinteauun yeu ayeuonk wussin Jehovah, kah en nag na wadohkitcheg kah nutogquehteoh wutotaneau Tophetut.
19.13 Kah Jerusálemme wetuomash kah Judae tahs8tamwog wekuoash pish ogque nishketeauunash Tophet: newutche wame wekuoash uttoh ut woskeche chikohsumauwahettit weetemungquok en wame kesukque kenauwameonk & sokanumauwaog wuttattamoe mag8ongash penowe Manitt8ut.
19.14 Neit Jeremiah 8m Tophet, uttoh Jehovah anan8nomp quoshodtamunat, kah neepau ut chippinnutongane wekit Jéhovah kah unnau wame missinninnuh.
19.15 Yeu wussin Jehovah ayeuteaunit, um[-]manitt8moh Israel kusseh, nunnuhkinnumau yeu keitotan kah ut wame wutotanamesash machuk ne ayeuuhkonittue ane kn8tam, newutche menehketeauog wussittippukan8oash, onk woh mo, n8tam8og nuttinn8waongash.
20.1 NEit Pashur wunnaumonuh Immer sephausuen noh kehche nanawunnuaenin wonk ut wekit Jehovah n8tam quoshodtuk Jeremiah yeush.
20.2 Neit Pashur togkomau Jerémiahoh quoshodtumwaenuh, kah upponuh stocksut ne ohtag ut Benjaminne qunuhqui squontamut, ne kishkohtag wekit Jehovah.
20.3 Kah nnih na wonk kesukok Pashur sohh8wunau Jeremiahoh wutch stocksut, neit Jeremiah wuttinuh Lord matta kuttehenuk8h Pashur qut Magoz$missabib.
20.4 Newutche yeu wussin Lord, kusseh, kutayimaush chepshaonk en kuhhogkat, kah en wame ketompaut, kah nag pish penushadtamwog nashpe wuttogkodtegan8 ummatwom8uh, kah kuskesukquash pish wunnaumun, kah nummag wame Judah en wunnutcheganit Babilone ketass8t, kah noh pish kummissinohkone monchanuk en Babilon, & noh pish wunnushoh nashpe togkodteg.
20.5 Nano, nummag wame ummenuhkesuonk yeu keitotan, kah wame wutanakausuonganooash kah wame ummishoade maumachiyeumash, kah wame wunnompak8un8oash Judae ketass8tamwog, nummagunash wunnutchegan8wout ummatwom8uh, neg pish mak8kinoncheg, kah pish neemunoog, kah uss8unoog Babilon.
20.6 Kah k[é]n Pashur, kah wame neg apitcheg kékit, pish missinno8og, kah ken pish kuppeam Babilon, kah na pish kuttit nuppun kah na pish kuttit posekinnitteam, ken kah wame ketompaog, neg pann8wae quoshodtumauadtcheg.
20.7 Woi Jehovah, kuppuhch8uneh, kah nuppuhch8unit, ken kutanue menuhkusumeh, kah kussohkos: asekésukokish nutahanehtont, nish$noh pasuk nutoontohkonuk.
20.8 Newutchen nádteuh kôdt8an, nummishont8wop, nummishont8wop, chekeeu usseonk kah mukk8kinnuwaonk newutche wuttinn8waonk Jehovah nutushpunanittean, kah asekesukokish nutahanehtont.
20.9 Neit nussip, matta wonk nummissohwhôh, asuh wonk nussu ut 8wésuonganit: qut wuttinn8waonk ut nuttahhut, tatuppeyeu8 nashqunáe n8taut, kuppuhhôsu ut nuskon$ut, kah nussauunumup kehchithon, kah matta nukkehchittohhou.
20.10 Newutche n8tamup nukkehkomukqunat monaog, wabesuonk waeenu, unnehtunkquodt, n8waog, kah nuttinnehtonkqunn8hteamun: wame neetompaog askuhhamwog nukk8qunukshaonk, n8waog, pagwodche woh ôsumau, kah woh kussohkauóun, kah woh kutann8tauóun.
20.11 Qut Jehovah n8weetomuk, onatuh mohsheunkqueneunkqussit: newaj piṣh waskhukqueoneg togkussittassunéhettit, kah nag piṣh matta sohkohseog, nag piṣh mishe akodchuog, newutche nag matta piṣh wunniyéog, nag ummicheme chepshaongan8 matta piṣh wunántam8un.
20.12 Qut, woi Jehovah ayeuteaunit, ken quajheadt sampweusseaénin kah kenaau mutt8unussog kah metah, naumutti kutann8tôsuonk nag ut: newutche en kuh[k]ogkat n8wohshinum nuppissau$matuonk.
20.13 Ket8humok Jehovah, waeenomók Jehovah, newutche pohquohwhunau ukketeahogkôunoh matcheku, wutch wunnutcheganit matcheseaen.
20.14 Matanumwe uttamunach ne kesukod adt neekeomp: ahque wunanittamunach ne kesukok n8hkas neechanukquéan
20.15 Mat[á]numwe ununach noh wosketomp, noh paudtaunchem8óno[n]t n8shoh, n8wadt, mukkutchouks keneekitteont, ahche wekontamwahikqun.
20.16 Kah noh wosketomp tatuppeyeu8itch keitotanaṣh nish Jehovah kepuhteajiṣh, kah matta aiuskoianatam8: kah n8taj mauonk nompoáeu, kah mishont8waonk puhshequadt.
20.17 Newutche matta nunnushhuk8 wutch ôontomukqut, asuh woh nokas n8weenohkeinneat, kah wutôontomuk woh nagwutteae n8wompikquoeuwónukqunat.
20.18 Tohwutch sohhamos wutch ôontomukqut, naumunat anakausuonk kah unkquanumóonk, onk woh nukkesukodtum akodchue pámsheau?
21.1 WUttinn8waonk ne pauhónukqut Jeremiah wutch Jehovahut, Zedekiah ketass8t ann8nont Pashur wunnaumonuh Melchiah, kah Zephaniah wunnaumonuh Maaseiah sephausuen, n8waog,
21.2 K8wehquetumoush nat8tamwontamaiinneam Jehovah (newutche Nebuchadnezzar Babylone ketass8t nummatompagúhkonukquog) tohneit Jehovah unnehikquéog neaunak wame ummonchanatamwe anakausuongaṣh, onk woh nutamaehtunkqun
21.3 Neit Jeremiah nah wuttinuh, yeu piṣh kuttinnoneau Zedekiah.
21.4 Yeu wussin Jehovah um-Manitt8moh Israel, Nukqushkinum kenauwameongaṣh ohtágiṣh ut kenutchegan8wóut, niṣh nashpe ayeuuhkónog Babylone ketass8t, kah Caldeansog, neg wéenuhkongqueógig ut poquadchit pummeneutunkanit, kah nummukkinóog ut noeu yeu keitotanat.
21.5 Kah nen wonk kutayeuúhkonumw8, nashpe summagunnumwe menutcheg, kah nashpe menuhki muhpit, musquantamwe kah chenauausue, kah mishe musquantamwe.
21.6 Kah nuttogkom neg apitcheg yeu keitotanat, naneswe wosketomp & pupinashim: nag piṣh nupwog nashpe mishe anninneaonk
21.7 Kah ompetag wussin Jehovah nummag Zedechiah Judae ketass8t, kah wuttinneumoh, kah missinninnuog, kah neg sekqshoncheg yeu otanat wutch enninneaonganit, wutch togkodteganit, kah wutch mashagquodtut, ut wunnutcheganit Nebuchadnezzar Babylone ketass8t, kah ut wunnutchegan8óut ummatwom8uh, kah ut wunnutchegan8óut neg kodnushoncheg, kah nah piṣh wuttogkomuh en kenag togkodteg matta piṣh owóhquánumuh, asuh ukkitteamonteanumoh, asuh monánumoh.
21.8 Kah piṣh kuttin yeug missinninnúog, yeu wussin Jehovah, kusseh, nupponam anaquabeog, pomantamóe may, kah nupp8e may.
21.9 Noh apit yue keitotanat, piṣh nashpe nupp8 togkodteganit, kah nashpe mahshagquodt, kah nashpe enninneaonk: qut noh sohhog kah agẃehtauont Caldeansoh, neg wéenuhkongqueógig, noh piṣh pomantam, kah uppomantamoonk pish ne tohqunuk.
21.10 Newutche ayeuuhkonittue ponam nuskesuk yeu otan wutche machuk, kah matta wutch wanegik, wussin Jehovah; kah piṣh aninnumauon en wunnutcheganit Babylone ketass8t, kah noh piṣh wutchikohsumun ut n8taut.
21.11 Kah papaume wek Judae ketass8t, n8wash, n8tam8k wuttinn8waonk.
21.12 Woi David wek, yeu wussin Lord, ussek wussittumóonk nompoáeu, kah pohquohwuttók noh mogk8kinit wutch wunnutcheganit noh magk8kinuadt, ishkont nummusquantam8onk ogque sohham8m8 n8taut, kah chikohteau, ne$waj howan woh mo ontham8k: newutche kummatche usseongan8oaṣh.
21.13 Kusseh, kutayeuuhkonṣh woi wadohkean 8nouhkôiyeuut, kah mukoshquttae qussukquanit, wussin Lrod, neg 8n8wacheg, howan woh ayeuuhkonukquean? asuh howan woh petutteadt nutáyeuonganunónut?
21.14 Qut kussasamatahwhunumw8, neánummeechumik kutusseongan8aṣh, wussin Jehovah: kah nunnashqunanum n8teau, ut wuttouohkomukkouóut, kah piṣh mahchekussum8m8 wame teanteáqussiniṣh, ut waéenu.
22.1 YEu wussin Jehovah, womsish en Judae ketass8t wekit, kah naut n8wash yeu kutt8wonk,
22.2 Kah n8wash, N8tash wuttinn8waonk Jehovah, woi Judae ketass8t, ken ápean wutappuonganit David, ken kah kuttinneumog, kah kummissinninnúmog neg petutteacheg yeuh squontamehtu.
22.3 Yeu wussin Jehovah, ussek wussittumóonk, kah sampweusseonk, kah pohquohwhus noh mak8kinit wutch wunnutcheganit magk8kinnúadt, kah matchenehuwáhte[ò]gk, chekéenéheúhteógk pen8wot, touwiés, asuh sekousq, asuh soksquohthádteok mat woskehuwae musqueheonk yeu ut ayeuonganit.
22.4 Newutche yeu wunnamu[h]kut usseóg, neit piṣh petukkon[e]au yeu ut squontamut, ketass8tamwog, appinneat wutappuonganit David, nayeumukqunat chariotsaṣh, kah horsesog, nagum kah wuttinneumoh, kah ummissinninnumoh.
22.5 Qut mata yeuṣh n8tam8og kut8wongaṣh, nutchadchekeyeuwam nashpe nen, wussin Jehovah, yeu weetu piṣh touushitteauun.
22.6 Newutche yeu Lord wuttittamun Judae ketass8t weekit, ken Gilead, ut nuhhogkat, kah uppuhkuk Lebanon, qut wunnamuhkut kuttouohkomukqúhkonuṣh, kah keitotanaṣh niṣh matta wadohteumukiṣh.
22.7 Kah kutayeuuhkonittue qu[a]gwoshwéhtamouṣh pagwohteaenuog, nisnoh pasuk ahtou wutauwohteaonk, kah nag piṣh tummehtahwhôog k8ne Cedarsum8uh, kah wuttinnuhkonáuh n8taut.
22.8 Kah monataṣh wutohtimoneaṣh piṣh paumuhkomwog yeu keitotan, kah nag piṣh unnaog nishnoh pasuk weetatteamungoh, tohwaj Jehovah yeu unnehteunk yeu missi keitotan?
22.9 Kah nag piṣh namp8hamwog, newutche nukkodtumwog 8n8waonk Jehovah um-Manitt8m8uh, & wowussumáog onkatogeh manitt8oh, kah wuttinneumuhkauóuh.
22.10 Mauemúhteogk napukeg, asuh maumuttamóunúhteógk; qut mishe mauunnitteaunsheuk noh moncheit, newutche matta piṣh wonk qushkeu, asuh naum8 ne adt neekit ohke
22.11 Newutche yeu wussin Lord papaume Shallum wunnaumonuh Josiah Judae ketass8t, noh nompe nanawunnuómont Josiahoh 8shoh, noh sohhog yeu wutch ayeuonganit, matta na piṣh wonk en qushku.
22.12 Qut piṣh na wuttit nuppunin uttoh adt missinohteahettit, kah matta piṣh wonk naum8 yeu ohke.
22.13 Missi wutonkapunaonk noh ayig weetu nashpe mat sampweusseonk, kah 8chambersaṣh nashpe wo[ô]nkagk, noh attumunuk weetatteamunguh wutanakausuonk, kah matta onkquatauonk, kah matta wutôadtúhkauoh wutanakausuonk.
22.14 Noh an8wadt nutayim mishe kehchikkomuk, kah mogke kishke chambersaṣh, kah wunnussum kenogkenegash, kah appuhquau chikkupoh, kah musquadtsôsu.
22.15 Sun woh kenanawunnuam newutche kutabpuhquomp chikkuppog? sunnummatta k8sh meetseis kah wuttattam8us, kah usseis wussittumóonk, kah sampweusseonk, neit 8niyeuwontamun?
22.16 Wussittum uppissaumatonk matcheku, kah quenauhikquit, neit 8niyeuhikqun; sunnummatta yeu n8wahetteaonk wussin Jehovah.
22.17 Qut kuskesukquaṣh kah kuttah webe wutch hahchewontamóonk, kah soksquadthamunat mat woskehuwae musqueheonk, kah sunukqutchahwhuttuonk, kah chekée ussenat.
22.18 Newutche yeu wussin Jehovah papaume Jehojakim wunnaumonuh Josiah Judae ketass8t, matta piṣh ummauemóuh, woi neemat, woi neetompas: matta piṣh ummauém8uh n8wahettit, woi lord, woi wussohsumóonk.
22.19 Piṣh posekinau ne posekinit asse, pamontonchimáhettit, kah sohwohteahettit en áongkoue Jerusaleme squontamehtu.
22.20 Kuhkuhquiṣh Lebanon, maush, kah mishont8aṣh ut Bashan, kah maush ut ôsukonganit; newutche wame womonadtcheg paguanóog.
22.21 Kukkinnonup wanniyéan, qut kussip, matta nunn8tam, yeu kuttinniyeuonk wutch k8skenuunneat, matta ken8swetam8unat n8wadtau[a]tonkqussuonk.
22.22 Waban piṣh mahchipp8 wame Pastorsoh, kah womonacheg piṣh missinoóog, wunnamuhkut piṣh neit kutakoj, kah piṣh kutchepsham wutch wame kummatcheseongaṣh.
22.23 Woi ken wadohkean Lebanon, wâdsháhteáan ut chikkupuhtukqut, uttoh piṣh kuttin wunneetupanatamwéin onkquommom8ongaṣh yeanâhkukkongquean, wutonkquommom8ongaṣh mittamwossis neechadt.
22.24 Pomantamon wussin Jehovah, Coniah wunnaumonuh Jehojakim Judae ketass8t tôhkonogque nompak8unnú8 ut nuttinohkôunit, onch na k8ch kodtinunun.
22.25 Kah kuttinnumaush ut wunnutchegan8w[ô]ut neg kodnushikqueaneg, kah en wunnutchegan8wout neg wuskesuk8 quohtaman, ut wunnutcheganit Nebuchadnezzar Babilone ketass8t, kah ut wunnutchegan8wout Caldeansog.
22.26 Kah kussohwhokonsh, kah kokas noh nekhikquean, ut onkatogke ohkeit ne mo adt nekean kah na pish kuttit nuppun.
22.27 Qut ohkeit na kodtantamwehettit en qushkenat na matta pish wuttin qushkeineau.
22.28 Sun yeuoh wosketomp Coniah sekeneauou pokshae nunnukontunkoh: sun noh wishquiyeu ne adt mat wekontam8onganun8g? tohwutch nag sohwohteaog, nagum kah 8skannemunneoh, kah pogketamwog en ohkeit ne matta wahteauhétteg[?]
22.29 Woi ohke, ohke, ohke[,] n8tash wuttinn8waonk Jehovah.
22.30 Yeu wussin Lord, wussukhamok yeuoh wosketomp, matta wunnechaneg wosketomp noh matta woh waniegk ut ukkesukkodtumut: newutche matta wosketomp 8m8oh 8skannemunit pish wunniyeoh: appinneat wutappuonganit David, kah nano nanawunnuadt ut Judah.
23.1 MIssi wutonkapunnaongan8 Pastorsog, neg pagwohteacheg kah seahwhoncheg wuttittanadtupp8ongan8 nusshepsumog wussin Jehovah.
23.2 Newutche yeu wussin Lord um-Manitt8m8uh Israel, ayeuuhkonittue Pastorsog neg assamoncheg nummissinninnumoh kusseahwhomw8 nufflockum, kah kutama8hkauoog, kah matta nag kenatauwaheoog, kusseh natauwahettue kupponamauonumw8 kummatche usseongan8oash wussin Jehovah.
23.3 Kah nummukkin sekqshoncheg ut nuf[-]flockumut wutchwame wutohtimoinash uttoh ann8hkauog, kah wonk nuppas8oog, ut wutchippinneutunkan8out, kah nag pish mishimmeechummuog, kah nano monaog.
23.4 Kah nuttahshinnumauoog nanashipsaenuog, neg pish sohkom8unoncheg, kah nag matta pish wonk wabeseog asuh chepshau8og, asuh matta pish waneteau8og pasuk8 wussin Jehovah.
23.5 Kusseh, kesukodtásh peyaum8ash wussin Lord, nutomohkinumau David sampweusseae wuttuhk, kah ketass8t pish nanawunnuau, kah pish wunayeu, kah pish usseu wussittumoonk kah sampweusseonk ut ohkeit.
23.6 Ut ukkesukodtumut Judah pish wadchanau, kah Israel pish wunayeu, kah yeu 8wesuonk ne pish ahen[l]t: JEHOVAH NUSSAMPWE USSEONGANIIN.
23.7 Newutche kusseh, kesukodtash peyaum8ash wussin Jehovah, nag matta pish wonk unn8wo8og, Lord pomantam noh sohh8wunomp Israélloh wutch ohkit Egypt.
23.8 Qut Lord pômantam, noh sohh8wunomp kah sagkompagunomp 8skannem Israelle week, wutch nanumohkeit, kah wutch wame wutohtimoneat uttoh ann8hkauog, kah nag pish ayeu[ô]g nehenwonché wutohkeyeuout.
23.9 Nuttah ut nuttinnomiyeumut pokshau newutche quoshodtumwaenuog, wame nuskonash nunnukshaash: nuttatuppeyeu kogkeussippamwaenuut (kah neaneyeu wosketomp aneukongquit wine) newutche Jehovah, kah wutche 8neetupa[n]atamwe unn8waongash.
23.10 Newutche ohke wunnumwapeneau mamussuénuog, newutche nashpe chadchekeyeuwaonk, ohke mau8m8, wunneayeuongash ut touohkomuk nunohtaash, kah wuttinniyeuongan8 matchit, kah wutchekeusseongan8 matta sampwan8.
23.11 Newutche naneeswe quoshodtumwaen kah sephausuwaen nishkeneungqussuog, nux, ut nekit namehteauun ummatcheseonk wussin Jehovah.
23.12 Newutche pish ummayou tatuppeyeu8 ut wuhhogkaout t8neque mayash ut pohkenahtu: nag pish kutchittoushaog, kah na$ut penushaog: newutche pish nuppaudtauoog machut natauwahae kodtum8m8 wussin Jehovah.
23.13 Kah nunnaum wutass8tuongan8 quoshodtumwaenuog ut Samaria: nag quoshodtamwog ut Baal, kah panneseaheaog Israelloh nummissinninnumoh.
23.14 Kah wonk nunnaum nishkeneunkquok ut Jerusaleme quoshodtumawenuut, mamussuog, pomushaog pann8wonganit, menehketeauog wonk wunnutchegan8oaṣh matchesecheg, onk matta howan woh qushku wutch ummatcheseonganit: nag wame tatuppeyeuog ut nuhhogkat Sodom, kah wadohkitcheg naut tatuppeyeu8og Gomorrah.
23.15 Newutche yeu wussin Jehovah ayeuteaunit papaume quoshodtumwaenuog, kusseh, nussohkom8un[ó]og wormw8d, kah 8tattamwaheóuh weesweeu nippe: newutche wutch Jerusaleme quoshodumwaenúog, eiantukeiyeuonk sohham8m8 en wame wutohtimóineat.
23.16 Yeu wussin Jehovah ayeuteaunit, n8tam8hteók ukkutt8ongan8oaṣh quoshodtumwaenuog, neg missohhamunkqueógig; nag tohken8cheáhik8oog: nag n8waog monomansuonk wutch nehenwonche wuttahh8wóut, kah matta wuch wutt8nut Jehovah.
23.17 Nag ash wuttinóuh neh sekeneunkqueaneh: Jehovah n8wau, piṣh k8nohteamw8, kah unnáog nishnoh pasuk8, noh ásuhkog nehenwonche wuttahh8wae unnantam8onk; wanne machuk piṣh kenuhkuhkongk8mw8.
23.18 Newutche howan neepauwit ukkogúhqutteam8onganit Jehovah, kah wahteunk, kah n8tog wuttinn8waonk? howan kahkinneasit ukkutt8wonk n8tog?
23.19 Kusseh, Jehovah uppemsquohhumoh sohham8m8 ut musquantam8onganit, unkqueneunkque pemsquoh, piṣh unkqueneunkque penushau ut uppuhkukqut matcheetou.
23.20 Ummusquantam8onk Jehovah matta piṣh qushkemun8, nô pajeh kestauunat, kah pakodche ussenat wuttahh8wae unnantam8ongaṣh: ut maumachiṣh kesukodtut, piṣh kuppannuppeyeue natwontamuneau.
23.21 Matta yeug nutann8nóog quoshodtumwaénuog, qut quogqueog: matta nag nukken8náog, qut nag quoshodtumwog.
23.22 Qut neepauwéhettis nukkogáhqutteam8onganit, kah n8tamwáheáhettis nummissinninnúmoh nuttinn8waongaṣh, neit woh nag qushk8panneg wutch ummatchemayyeuóut, kah wutch ummatcheseongan8óut.
23.23 Sun nen paswe Manit wussin Jehovah, kah matta nô|adt Manit?
23.24 Sun woh howan adtahshau wuhhogkuh, ut asampamukquodtut, onk woh mo nunnauoh wussin Jehovah? sunnummatta nunnumwohto8h kesuk kah ohke wussin Jehovah?
23.25 Nunn8tauomp toh quoshodtumwaenuog an8wahetteup, pann8wayeuongash quoshodtumwehettit ut n8wesuonganit, n8wahettit, nuttinnukquom, nuttinnukquom.
23.26 Toh utt8che piṣh yeu ohteau wuttahh8wout quoshodtumwaenuog, neg pann8waongash quoshódtukeg? nux, nag quoshodtumwog wuttahh8wae as8kekodteam8onganooash;
23.27 Nag unnantamwog wanantamwáheonat nummissinninnúmog n8wesuonk, nashpe wuttinnukquomuwonganooash, neg ánoncheg nishno[h] pasuk weetatteamunguh, neane 8sh8uh wananatamohettit n8wesuonk wutche Baal.
23.28 Quoshodtumwaenin noh anukquonk, unn8w[á]j unnukquom8onk, kah noh ohtunk nuttinn8waonk, unn8waj nuttinn8waonk, pabuhtanumwe: teagwas wussadteamunash ut wheatut? wussin Jehovah.
23.29 Sunnummatta nuttinn8waonk tatuppéyeuunn8 n8taut? wussin Jehovah, kah onatuh hammer, ne sogquetahham8m8uk qussuk?
23.30 Newutche kusseh, nen nutáyeuuhkon quoshodtumwaenuog, wussin Jehovah, neg kôm8tukeg nuttinn8w[á]onk niṣh$noh pasuk wutch weetatteamunganit.
23.31 Kusseh, nen nutáyeuuhkon quoshodtumwaenuog, wussin Jehovah, neg m8sitteunkeg weenannu8 kah an8wahettit, noh wussin.
23.32 Kusseh, nag nutáyeuuhkonoog quoshae missohhogig pann8wae unnukquom8ongash wussin Lord, kah wussinneau, kah panne usseáheáog nummissinninnúmog nashpe uppann8waongan8oash, kah nashpe wunnonkan8ongan8, qut matta nutann8noog, asuh nuttinann8nóuneau: newaj piṣh mat wunáyeuheahetteg yeuh missinninnúh wussin Jehovah.
23.33 Kah yeug missinninnúog, asuh quoshodtumwaen, asuh sephausuwaen, nat8tamungquean, n8wahettit, teagwas 8weéanun Lord? neit nag piṣh kuttinòog, teagwe weanun? nen kutohquanumunumw8 wussin Jehovah,
23.34 Kah quoshodtumwaen, kah sephausuwaen, kah missinninnumog neg an8wacheg, 8wéanun Jehovah, nussasamatuh noh wosketomp, kah wek.
23.35 Yeu piṣh kuttinnoneau niṣhnoh pasuk weetatteamungoh, kah nishnoh pasuk wematoh, toh unnunnamp8ham Jehovah, kah toh n8wau Jehovah?
23.36 Kah 8weanun Jehovah matta piṣh wonk kummiṣhamm8uneau: newutche niṣh$noh howan ukkutt8wonk ne piṣh 8weanun, newutche k8woonkitteamw8 ukkutt8wongash pomantamwae God; Jehovah ayeuteaunit num$Manitt8mun.
23.37 Yeu pish kuttinnon quoshodtumwaenin, toh kuttin namp8hamunk Jehovah, kah Jehovah toh n8wau?
23.38 Qut newutche kussimw8, 8weanun Jehovah, newaj yeu n8wadt Jehovah, newutche yeu kussinneau kutt8onk, 8weanun Jehovah, kah nunnegont8wop en kuhhogkaout, nussip, matta pish kussimw8 8weanun Jehovah.
23.39 Newutche kusseh, nen papaquánne k8wananumunumw8, kah kutohquanumunumw8, kah keitotan aninnumauunog, kah k8sh8woog, kah kuppogkenunnumw8 wutch anaquabeh.
23.40 Kah kuppaudtauunumw8 machemoht[a]g spu[n]adtuonk, kah machemohtag akodchuonk matta pish wanatam8muk.
24.1 LOrd nukkuhk8tomunkqunuh, kah kusseh, neesunnútogkodtash figsash ponamunash anaquohtag wut-Templum Jehovah, Nebuchadnezar Babilone ketass8t mahche missinohkonittue monchanont Jeconiah wunnaumonuh Jehojakim Judae ketass8t, kah Judae sontimoog, kah weekitteaenuog kah Smithsog wutch Jerusalem, kah uppas8uh Babilon.
24.2 Pasuk Man8t ohteau wunnegenash figsash, ogqueneunkquodtash figsash nish negonne kesa[n]8tagish: kah onkatog Man8t matchetaṣh figsash, niṣh woh mo meech8mukiṣh newutche mamatchittaṣh.
24.3 Neit Jehovah nuttinuk, teagwas kenaum Jeremiah? kah nussip, figsaṣh: wunnegenash figsash, ahche wunnegenaṣh, kah machukiṣh ahche matchitaṣh, niṣh woh mo meech8mukiṣh newutche mamatchitaṣh.
24.4 Neit wonk wuttinn8waonk Jehovah nuppeyaonuk n8wau,
24.5 Yeu wussin Jehovah um-Manitt8moh Israel, ogqueneunkquotaṣh yeuṣh wanegukiṣh figs[a]ṣh, ne nuttinne waheoneau, neg masinohteamukeg wutch Judah, neg ann8t[è]amwéoneg yeu wutch ayeuonganit en wutohtuóut Caldeansoh wutche wanegik.
24.6 Newutche nag nummonunneauóog wutch wanegik, kah nag wonk nupp8oog yeu ut ohkeit, kah nag n8weekikkonóog, kah matta nunn8kinóog, kah nag nutohteuhkonunk, kah matta nukkodadchabukinóog.
24.7 Kah nag nuttinnumauáog metah n8wahikquna[ó]ut, nen noh Jehovah, kah nag piṣh nummissinninnúmog, kah nag nen um-Manitt8m8uh: newutche nag piṣh quinnuppeog ut nuhhogkat nashpe mamusse wuttahhou.
24.8 Kah onatuh matche figsaṣh, niṣh woh mo meech8mukiṣh newutche mamatchitash (wunnamuhkut yeu wussin Jehovah) ne nuttinne aninnumauón Zedechiah Judae ketass8t, kah wussontimom8uh, kah ashqshoncheg ut Jerusalem, [á]shqshoncheg yeu ut ohkeit, kah neg wadohkitche Egypte ohkeit.
24.9 Kah nag nuttinnumauóog ontahtauunat wame ass8tam8ongaṣh ohkeit, wutche woskeheaongan8, kehkomónat ushpunnamonat momontauonat, kah matchenánumáe unnonat ut wame ayeuonganehtu toh an8hkauog.
24.10 Kah nutann8tam togkodteg, kah mahshagquodt, kah unninneaonk kenugke nagoh, nô pajeh mahchimwunneaóont wutch ohkeit, ne anumauogkup, kah 8sh8oh.
25.1 WUttinn8waonk ne pauhônukqut Jeremiah papaume wame Judae missinninnúog, weyaue kodtum8m Jehojakim wunnaumonuh Josiah Judae ketass8t, ne 8skekodtum8g Nebuchad[r]ezzar Babylone ketass8t.
25.2 Ne Jeremiah quoshodtumwaen kôn8nompuh wame Judae missinninnúh, kah en wame wadohkitcheg Jerusalem, n8wau,
25.3 Wutch nabo wunnishwe kodtum8mut Josiah wunnaumonuh Ammon Judae ketass8t, pajeh yeu kesukok (ne neesneechage nishwe kodtum8) wuttinn8waonk Jehovah nuppeyaonuk, kah kuttinnonunnáop, nompoáe omohkeon kah kodt8hkôon, qut matta kukkeihketam8uneau.
25.4 Kah Jehovah nutann8nuk en wame kuhhogkaôut quoshodtumwaenûh wuttinninnúmoh, nompoáe omohkeon, kah ann8teamwean, qut matta ken8tam8m8, kah matta kenaúohtauogaemw8 n8tamunat.
25.5 Nag n8waog, qushkek wonk yeuyeu nishnoh pasuk wutch ummatche mayut, kah wutche kummatche usseonganit, kah ayekq ut ohkeit ne Jehovah aninnumunkqueog, kah k8sh8out micheme kah micheme.
25.6 Kah asuhkauúhteogk onkatogig manitt8og wuttinneumuhkauónat kah wowussumónat, kah ahque m8m8sqhegk en musquantam8onganit, nashpe kenutchegane anakausuongan8oash, kah matta piṣh k8woskhennomw8.
25.7 Qut matta kukkeiketiomw8 wussin Lord, onk woh kumm8hm8sqhinneaóut musquanitamunat nashpe kenutchegane anakausuonganóoaṣh, en k8woskhitteaongan8.
25.8 Newutche yeu wussin Jehovah ayeuteaunit, newutche matta ken8tam8mw8 nuttinn8waongaṣh.
25.9 Kusseh, nutann8n kah nunneemun wame nannummiyeue teateashiyeuongash, wussin Jehovah, kah Nebuchadrezzar Babylone ketass8t nuttinninneum, k[a]h nag nutayeuuhkonittue pas8oog yeu ohkeit, kah ayeuuhkonittue neg na wadohkitcheg, kah ayeuuhkonittue yeush wutohtim[ó]ineaṣh waeenu, kah nag nuppapaquane pagwanóog, kah nutch[é]pshaheoog, kah nummishannánumweheaog, kah machemohtag touwushin.
25.10 Nano, nag nutamaunumauóog póanittam8e wadatauatonkqussuonk kah weekontamóe wadtauatonkqussuonk, 8wadtauatonkqussuonk, wesseentamwaenin, kah 8wadtauatonkqussuonk weetauadteaenin, wadtauatonkque togguhwhonganompskosh kah 8wequai8m wequananteg.
25.11 Kah yeu mamusse ohke piṣh touwushin, kah chepshaonganú8, kah yeush wutohtimóinneaṣh piṣh wuttinneumuhkauáog Babylone ketass8tamwoh nesausuk tahshinchage kodtumwae.
25.12 Kah piṣh n$nih nesausuk tahshinchag kodtum8aṣh mahtshunk, nussasamatoh Babylone ketass8t, kah ne wutohtim[ó]in, wussin Lord, wutch ummatcheseongan8, kah wutohtu Caldeansog, kah ne nummicheme touwushitteauwáhtauun.
25.13 K[á]h nunnuhkinumau ne ohke wame nukkutt8wongaṣh ne áne ken8tam, wame ne ánsukwhosik yeu b8k, ne Jeremiah ayeuu[k]konittue quoshodtumwohtunk wame wutohtimóneaṣh.
25.14 Newutche monatash wutohtimóneash, kah mogass8tamwog piṣh na 8chiinneauh wonk; kah nag piṣh nuttinunkquottauóog neaunak wutusseongan8aṣh, kah neaunak nehenwonche wunnutchegane anakausuonganooaṣh.
25.15 Newutche yeu nuttugqun Lord um-Manitt8m8uh Israel, neemunush musquanittamwe wine wuttattamwaitch wutch nunnutcheganit, kah wame wutohtimóneash uttoh anann8nun wuttattamwáh.
25.16 Kah nag piṣh wuttattamwog, kah wogkouéog, kah kogkéyeuwaog, newutche togkodteg ne an8tam nag en kenugke.
25.17 Neit neemununup cup wutch Jehovah wunnutcheganit, kah wame wutohtimóneash n8tattamwaheoneáu, n$noh Jehovah ánunn8nukqueh.
25.18 Jerusalem, kah Judae keitotanaṣh, kah ukkeitass8tamóm8oh, kah wussontimóm8oh, n[á]g ayeuónaóut touwussinóonk, chepshaonk, mishanánittuonk, kah matchenanittuonk (neane yeu kesukok.)
25.19 Pharaoh Egypte ketass8t, kah wuttinneumoh, kah wussontimomoh, kah wame ummissinninnúmoh.
25.20 Kah wame kenukshae missinninnuog, kah wame ketass8tamwog ohkeit Uz, kah wame ketass8tamwog ohkeit Philistiansog, kah Ashkelon, kah Azzah, kah Ekron, kah sekqshoncheg ut Ashdod.
25.21 Edom, kah Moab, kah wunnaumonuh Ammon.
25.22 Kah wame Tyre ketass8tamwog, kah wame Zidon[é]e ketass8tamwog, kah munnáhhannu ketass8tamwog ut aongkoue ketahhanit.
25.23 Dedan, kah tema, kah Buz, kah wame neg apitcheg aonkgoue adt nashik.
25.24 Kah wame Arabie ketass8tamwog, kah wame ukketass8tamómoh kenukshae missinninnúog apitcheg touohkomukqut.
25.25 Wame Zimrie ketass8tamwog, kah wame Elame ketass8tamwog, kah wame Medse ketass8tamwog.
25.26 Kah wame nannummiyeue ketass8tamwog, nô apitcheg, kah páswoppitcheg, môeu, kah wame ass8tam8ongaṣh muttaohkeit, niṣh woskeche ut ohkeit, kah Sheshache ketass8t piṣh wutahtôe wuttattam8moh
25.27 Newaj pish nag unnádt, yeu wussin Jehovah ayeuteaunit um-Manitt8moh Israel, wuttattum8k, kah kogkeiussippam8k, kah menadtam8k, kah kepshunk, kah omohkéhteók, newutche togkodteg ne ân8tam en kenugke kuhhogkaou.
25.28 Kah piṣh n$nih, sekenamohettit nemunumunat wuttattamwaitch wutch kenutcheganit wuttattamunat, neit nag piṣh kuttinóog, yeu wussin Jehovah ayeuteaunit, wunnamuhkut piṣh k8tattamw8.
25.29 Newutche kusseh, nunn8che nuhkinnum machuk ut keitotanat, ne as8wésik wutche n8wesuonk, kah sun woh kuppapaquanne matta sasamatáhwhutteomw8? matta piṣh mat sasamatáhwhutteomw8: newutche n8wehquttum togkodteg ut wame wadohkitcheg ohkeit, wussin Jehovah ayeuteaunit.
25.30 Newutche ayeuuhkonittue quoshódtumau wame yeush kutt8wongash, kah nag us, Jehovah piṣh mishont8wau wutch wohqut, kah kussont8wau wutch 8neetupanatamwe appuonganit, piṣh menuhke mishont8wau ut wutappuonganit, piṣh ogque mishont8wau neg tahtahshkuhkogig weenomineash, ayeuuhkonittue wame wadohkitcheg ohkeit.
25.31 Mishont8waonk piṣh peyaum8 wehqshik ohke: newutche Jehovah penuantam wutohtimoneash: piṣh kéketehtam wame weyaus, neh machetinutcheh ummagunuh en togkodteganit wussin Jehovah.
25.32 Yeu wussin Jehovah ayeuteaunit, kusseh, machuk piṣh sohham8m8 wutch wutohtimoinneat en wutohtimoinneat, kah mishe pemsquoh piṣh waabu wutch weehqshik ohke.
25.33 Kah nashoncheh Jehovah, ne kesukok, piṣh wutch wee[h]qshik muttaok onk yaan weehqshik: nag matta piṣh maumuttam8[on]óog, asuh mukkinóog, asuh posekinóog, nag piṣh anohkeyeu8og ut ohkeit.
25.34 Mishont8wak kenaau nanaushepsaénuog, kah mau8k, kah ôiyômegk pukquee, kenaau negonneweógish ut flokut: newutch kenushitteae kesukodtoash, kah naswaiyeue pakodjteausuash, kah piṣh kutogque penushomw8 wunne wishquadt.
25.35 Kah nanaushepsaenuog matta piṣh ohtoog toh woh ashphow[á]hettit: asuh negonnewutcheg ut flokut pohquohhamunat.
25.36 OOwadtauatonkqussue mauongan8 nanaushepsaenuog, kah wutt8noongan8 negoneyeuutcheg ut flockut, newutche Jehovah matchehteou wuttittanadtupp8ongan8.
25.37 Kah wunohteáe áyeuongaṣh tuméhthamun[a]ṣh, newutche ummishe musquanitteaonk Lord.
25.38 Ahquontam ukkuppiyeum onatuh qunnónou, newutche nag wutohkou touwushin, newutche wutchekee usseonk sunukkutchóhh8waénin, kah newutche wutunkque musquanitteaonk.
26.1 NOOche nanawuñuadt Jehojakim wunnaumonuh Josiah Judae ketass8t, wuttinn8waonk 8m88 Jehovah$ut, n8wau,
26.2 Yeu wussin Jehovah, neepaush chippinneutunkanit ut Jehovah wekit, kah ken8s wame Judae keitotanash, neg paoncheg waussumónat ut wekit Jehovah, wame kutt8wongash nish an8nonish nag unnónaóut: ass[a]nukon pasuk kutt8onk.
26.3 N8tamwehettit, kah nishnoh pasuk qushkeit wutch ummatche mayut, onk woh nutaiuskoiantam ne machuk kodnéhheog, newutche ummatche usseongan8oaṣh.
26.4 Kah piṣh nag kuttinóog yeu wussin Jehovah, matta kukkehtiéog, pomusháonónat naumatuonk noh|pónog anaquabeog.
26.5 N8tamunat ukkutt8wongan8oaṣh quoshodtumwaénue nuttinneumog, neg ann8nogig en kuhhogkaóut, naneeswe nompoáe omohkeon, kah ann8nog (qut matta ken8tamomw8.)
26.6 Neit yeu wetu nutogquehteauun Shiloh, kah yeu keitotan nummatanatamwe hettamwátauun ut wame ohkee wutohtimoneaṣh.
26.7 Neit sephausuenuog kah quoshodtumwaenuog, kah wame missinninnuog n8tauáog Jeremiahoh wussinneat yeush kutt8wongash ut wekit Jehovah.
26.8 Kah n$niyeup mahche Jeremiah unn8wadt wame Jehovah neanunn8nont, ken8nónat wame missinninnuog: sephausuenuog kah quoshodtumwaenuog, kah wame missinninnuog wuttohqunoush, n8waog, wunnamuhkut pish kenup.
26.9 Tohwutch quoshódtuman ut 8wesuonganit Jehovah, unn8waan, yeu wetu piṣh tatuppeyeu8 Shiloh, kah yeu keitotan piṣh touwushin, amtta ayéyinat: kah wame missinninnuog ayeuuhkonittue miyaéhtauwaog Jeremiahoh, ut wekit Jehovah.
26.10 Judae sontimòog yeush n8tamwéhettit, neit nag kuhkuhqueog wutch ketass8t wekit en wekit Jehovah, kah nag appuog ut ahhut petutteamuk wuskesquont ut wekit Jehovah.
26.11 Neit sephausuenuog kah quoshodtumwaenuog ken8naog sontimoh, kah wame missinninnúh n8waog: yeuoh wosketomp tumuhhouau nupp8onk, newutch yeuoh ayeuuhkonittue quoshaeu missohham yeu keitotan, neane n8tamóg ut kuhtauogk8w[ô]ut.
26.12 Neit Jeremiah ken8nau wame sontimoh, kah wame missinninnúh, n8wau, Jehovah nutann8nuk ayeuuhkonittue quoshóe missohhamunat yeu wetu, kah ayeuuhkonittue yeu keitotan, wame kutt8wongash niṣh n8tamógish.
26.13 Newutche yeuyeu sampweteau8k kummay8woash kah kutusseonganóoash, kah n8swehtam8k 8wadtauatonkqussuonk Jehovah kum-Manitt8mw8, kah Jehovah piṣh aiuskoiantam ne machuk ayeuuhkonittue pogkóduttumunkqueóg.
26.14 Qut nen, kusseh, nutap kenutchegan8wout: unnéhhek uttoh an tápeneámók.
26.15 Qut wahteau8k wunnamuhkut, nushéóg, wunnamuhkut piṣh kenuhkenumauómw8 mat woskehuwae musqueheonk ut kuhhogkaóut, kah yeuut otanat, & neg na wadohkitcheg: newutche wunnamuhkut Jehovah nutann8nuk en kuhhogkaout, unn8wonat wame yeush ut kuttauogk8wout.
26.16 Neit sontimoog kah wame missinninnúog, unnaog sephausuenuh, kah quoshodtumwaénúh, yeuoh matta tumuhhouóou nuppun: newutche kukken8nukqun ut 8wesuonganit Lord kum$Manitt8mun.
26.17 Neit nawhutch eldersog ne ohkeit, neepoog kah ken8naog wame mukkinnée missinninnúh, n8waog,
26.18 Micah wut-Moràshit, quoshodtumup pomontog Hezechiah Judae ketass8t, kah ken8nau wame Judae missinninnuh, n8wau, yeu wussin Jehovah ayeuteaunit, Zion piṣh ogque anaskhamun ohteuhkonit, kah Jerusalem piṣh nanómukqueau; kah weetuome wadchu, touohkomukque qunuhqui ayeuongash.
26.19 Hezechiah kah wame Judah wunnushóóussohhoh? sunnummatta wabesuonauous Lord, kah wehquetumauop Lord kah Lord aiuskoiantamup ne machuk, nean pogkodtittumauomp? ne woh nashpe kuppaudtauónan kukketeahogkôununónog mahshe matchuk.
26.20 Wonk na mo wosketomp noh quoshoe missohhogkup ut 8wesuonganit Jehovah, Urijah wunnaumonuh Shemajah, wutche[i] Kirajth$jearim: noh quoshae mussohhogkup ayeuuhkonittue yeu keitotan, kah ayeuuhkonittue yeu ohke, neaunak wame ukkutt8wongash Jeremiah.
26.21 Kah Jehojakim ketass8t, kah wame ummenuhkesuenumoh, kah wame sontimóog n8tamwehettit ukkutt8wongash, ketass8t ukkod-nushoh: qut Urijah n8tog, wabesúp, kah wussemop, kah auop Egypt.
26.22 Kah Jehojakim ketass8t ann8nau wosketompuh en Egypt, Elnathan wunnaumonuh Achbor, kah wosketompoh weechok en Egypt.
26.23 Kah sohh8unaog Urijah wutch Egypt, kah uppas8ouh Jehojakimit ketass8t, kah wunnushoh nashpe togkodteg, kahwuttinnohkonoh nupp8e wuhhogkuh en 8weenohkeout missinninnuog.
26.24 Qut wunnutcheg Ahikam wunnaumonuh Shaphan weetomau Jeremiahoh, matta woh umag8unat en wunnutchegan8óut missinninnúog, wunnushonaout.
27.1 NOOche nanauwunnuadt Jehovjakim wunnaumonuh Josiah Judae ketass8t, yeu kutt8wonk peyaonukqun Jeremiah wutch Lordut, n8wau,
27.2 Yeu Jehovah nuttugqun, ayimau kuhhog kishpissuongash kah yoakash, kah ponsh kussittuppukanit,
27.3 Kah niṣh negonshhuash en Edome ketass8tamwut, kah en Moabe ketass8tamwut, kah en Amonitse ketass8tamwut, kah Tyruse ketass8tamwut, kah Zidone ketass8tamwut, ut wunnutchegan8out onn8naenuog neg paoncheg Jerusalem, en Zedechiahut Judae ketass8t.
27.4 Kah nag us wuttinnon[a]oont wussontimóm8oh: yeu wussin Jehovah ayeuteaunit um-Manitt8moh Israel, yeu piṣh kuttinnoneau wussontimóm8og,
27.5 Nutayim ohke, wosketomp kah puppinashim neg apitcheg wosketohkeit, nashpe ummishe menuhkesuonk, kah nashpe summagunumwe nuhput, kah nuttinnumauón uttoh woh kod aninnumaúog.
27.6 Kah yeuyeu wame yeush wutohtimoneash nummagunash en wunnutcheganit Nebuchadnezzar Babilone ketass8t, nuttinneum, kah ohteuhkone puppinashimwog wonk nuttinninnumau, 8tinninneumuhkongqunat.
27.7 Kah wame wutohtimoneash pish 8tinninneumuhkauouh, kah wunnaumonuh, kah wunnaumonuh wunnaumonuh, nô pajeh wutohkeé ahquompiyeum peyaum8uk: kah neit monateash wutohtimoneash kah mogke ketass8tamwog pish 8chiyeuounouh.
27.8 Kah pish n$nih, ne wutohtimoin, kah ass8tamoonk ne matta wadtinninneumuhkauog nenan Nebucadnezzar Babilone ketass8t, kah matta agwe ponamog wussittuppuk 8weyokum Babilone ketass8t, ne wutohtimoin pish nussásamatahhamun, wussin Lord, nashpe togkodteg, kah nashpe mahshagquodt, kah nashpe enninneaonk, nô pajeh nummohtupanonaoont nashpe wunnutcheg.
27.9 Newutche ahque n8tau, kukquoshodtumwaenumog, asuh quoshae missohhamwaenuog, asuh kuttinnukquomweneum8woog, asuh kuppauwom8oog, asuh kummoneteum8oog, neg ànukqueogig, n8waog, matta pish k8tinninneumuhkauomw8 Babilone ketass8t.
27.10 Newutche nag kuppann8wae quoshodtumunk8oog, nòadtit kuttin ontashikq[a]nnaoont wutch kutohtuout, ônk woh kussohh8kauununnaoont, onk woh kenuppunaoont.
27.11 Qut wutohtimoneash neg paudtunkeg wussittipukan8 ut agwe weyokumut Babilone ketass8t, kah wadtinneumuhkauoncheg yeug nutappeheoog nehenwonche wutohtkeyeuout, wussin Lord, kah nag pish wutohteuhkoneau, kah pish na 8tohkinneau.
27.12 Kah wonk nuttin Zedéchiah Judae ketass8t neaunak wame yeush kutt8wongash nussip, paudto8k kussittippukanash ut agwe weyokum Babilone ketass8t, kah noh wuttinneumuhkok, kah ummissinninnumoh kah pomantam8k.
27.13 Tohwaj nuppog, ken kah kummissinninnumog nashpe togkodteg, nashpe mahshagquodt, kah nashpe enninneaonk neane ayeuuhkonittue ken8tog Jehovah wutohtimoin noh matta wadtinninnumuhkauonk Babilone ketass8t?
27.14 Newutche kuhkeitam8hteok wuttinn8waongan8oash quoshodtumwaeenuog, neg kon8nukqueogig, n8wahettit, matta pish k8tinninneumuhkauomw8 Babilone ketass8t: newutch kuppann8wae quoshodtumunk8oog.
27.15 Newutche mag nag nutann8noog, wussin Jehovah, qut onch pann8wae quoshodtumwog ut n8wesuonganit, onk woh kussohh8kauunumw8, onk woh kuppagwanyimw8 kenaau kah quoshodtumwaenuog ne quoshae missohhamunkqueogig.
27.16 Kah wonk nukken8nomp sephausuenuog, kah wame missinninnuog, nussip, yeu wussin Jehovah, n8tam8hteok ukkutt8wongan8oash kukquoshodtumwaeneum8oog neg quoshae missohhamunkqueogig, n8waog, kusseh, wishquash ut Jehovah wekit, pish teanuk nompe paudtauunash wutch Babilon, Newutche nag kuppann8wae quoshodtumunk8oog.
27.17 Nag ahque n8tau: wuttinneumuhkok Babilone ketass8t, kah pomantam8k: tohwutch woh yeu keitotan mahchumwushik?
27.18 Qut tohneit nag quoshodtumwaenuhettit, kah wuttinn8waonk Jehovah toh$neit nah weetomont, peantamauwahettich yeuyeu Jehovah ayeuteaunit, nish wishquash sequshunkish ut wekit Jehovah, kah weekit Judae ketass8t, kah ut Jerusalem, onk woh mo 8mun8ash Babilon.
27.19 Newutche yeu n8wau Jehovah ayeuteaunit, papaume pillarsash, kah papaume keitoh, kah papaume agweyeu8gish, kah papaume ashqshunkish wishquash, nish|ohtagish yeu otanat.
27.20 Nish Nebuchadnezar Babilone ketass8t mat neemunum8gkupash, masinohtead Jeconiah wunnaumonuh Jehojachin Judae ketass8t, wutch Jerusaleme en Babilon kah wame Judae kah Jerusalem sontimoog.
27.21 Nux yeu wussin Jehovah ayeuteaunit um-Manitt8moh Israel papaume wishquash nish ashqshunkish ut Jehovah wekit, k[á]h ut wekit Judae ketass8t kah Jerusalém.
27.22 Nash pish uss8tauunash Babylon, kah na pish ohteau nô pajeh ne kesukok nag natauwaheog wussin Lord, neit pish wonk nukkuhkuhk8uttauunash, kah nompatauunash yeu ut ayeuonganit.
28.1 KAh n$niyeup ne nan kodtumuk n8che nánawunnuadt Zedechiah Judae ketass8t, yaue kodtum8g, kah napanna adtahs8it nepauz, Hananiah wunnaumonuh Azur quoshodtumwaen, noh wadchiit Gibeon, nukk[e]n8nuk ut Jehovah wekit, ut anaquabhettit sephausuenuog, kah wame missinninnúog, n8wau,
28.2 Yeu wussin Lord ayeuteaunit um-Manitt8moh Israel n8wau, nuppohqshan weyoakumoh Babilone ketass8t.
28.3 Wuttuhshit yeu neeneese kodtum8, piṣh wonk nuppaudto yeuut ayeuonganit wame wishquash wadchikiish Jehovah wekit, niṣh Nebucad-nezzer Babilone ketass8t amaunukupash yeu wutch ayeuonganit, kah as8tunkupash Babilon.
28.4 Kah wonk nuppasou yeuut ayeuonganit Jeconiah wunnaumonuh Jehoiachim Judae ketass8t, weeche wame missinóog neg aumpanneg Babilon wussin Jehovah, newutche nuppokshadtoh weyokum Babilone ketass8t
28.5 Neit Jeremiah quoshodtumwaén unnau quoshodtumwaenúh Hananiah ut anaquabhettit sephausuenuog, kah ut anaquabhettit wame missinninnúog, neg neepauutcheg wekit Lord.
28.6 Quoshodtumwaen Jeremiah n8wau, Amen, Jehovah ne usseiteh, Lord usseitch wuttinn8waongash niṣh quoshae missohhogish, paudtauunat wonk wishquash wadchiigish wekit Jehovah kah neg wame másinóhteamukuppanneg, wutch Babilon, yeuut ayeuonganit.
28.7 Qut yeuyeu n8tash yeu kutt8wonk an8wi ut kehtauogkut, kah ut wuhtauogkut wame missinninnúh.
28.8 Quoshodtumwaenuog neg negonuhkiitcheg, & neg negonuhkunkqueaneg n8adt, nag ayeuuhkonittue quoshoe missohhamwontamwog monaash wutohtimoneash, kah kehche ass8tam8ongash, papaume mattompagq, kah papaume machuk, kah papaume enninneaonl.
28.9 Quoshodtumwaen noh quoshae missohhog wunohteaonk, wuttinn8waonk quoshodtumwaen nnák, neit quoshodtumwaen piṣh waheau, wunnamuhkut Jehovah wutañ8nuh.
28.10 Neit Hannaniah quoshodtumwaen, nemunau yoakoh wutch Jeremiah quoshodtumwaen wussittuppukanit, kah uppohqenumun.
28.11 Kah Hannaniah kutt8, ut wame anaquabhettit missinninnúog n8wau, yeu wussin Lord, ne nuttinne pohquenon weyokumoh Nebuchadnezzar Babilone ketass8t, wutch wussittippukan8wóut wame wutohtimóneunk, ash naneese kodtumun8kup, kah Jeremiah quoshodtumwaen monchu.
28.12 Neit wuttinn8waonk Jehovah peyaónuk Jeremiah quoshodtumwaen (mahche Hananiah quoshodtumwaen pohquenont yoakoh wutch wussittippukanit Jeremiah quoshodtumwaen) n8wau,
28.13 Monch, us Hannaniah n8wash, yeu wussin Jehovah, ken kuppohquenum mehtugque yokash, qut nag piṣ[k] kenompe ayimauoog mussehchuogque yoakoh.
28.14 Newutche yeu wussin Jehovah ayeuteaunit um-Manitt8moh Israel nupponam misséhchuogque yoak wussittippukan8óut wame wutohtimóinneunk, onk woh nag wuttinneumuhkauaog Nebucchad-nezzar Babilone ketass8t, kah nag piṣh 8tinninneumuhkauouh kah wonk nuttinninnumau wonk ohteuhkone puppinashimwoh.
28.15 Neit Jeremiah quoshodtumwaen unnau Hananiahoh quoshodtumwaen: yeuyeu n8tash Hananiah, Jehovah matta kut[á]nn8nuk8h, qut yeug missinninnúog kuppabahtantamwaheóog pann8waonk.
28.16 Newutche yeu wussin Jehovah, kusseh, kuppogkenush wutch wosket-ohkit: yeu kodtumuk piṣh kenup newutche kukkuhk8tomwehteam cheketauónat Lord.
28.17 Neit Hannaniah quoshodumwaen nup ne nan kodtumuk, nabo nesausuk adtahs8it nepauz.
29.1 YEuyeu yeush wussukwhosue kutt8wongash, nish Jeremiah quoshodtumwaen negonshhuadche wutch Jerusalem, en ashqshoncheg eldersog, neg masinóhteámukeg, kah en sephausuénuut, kah en quoshodtumwaenuut, kahen wame missinninnuut, neh Nebuchhádnezzar másinohteacheh wutch Jerusalem en Babilon.
29.2 (Ne mahche Jeconiah ketass8t, kah sonksq, kah eunuchsog, kah Judae kah Jerusaleme sontimoog, kah weekitteaenuog, kah smithsog mahche amaeog wutch Jerusalem)
29.3 Nashpe wunnutcheganit Elasah wunnaumonuh Shaphan, kah Gemariah wunnaumonuh Hilkiah, neh Zedechiah Judae ketass8t ánan8noncheh Babilon, en Nebucchadnezzar Babilone ketass8t n8wau,
29.4 Yeu wuttinnon Jehovah ayeuhteaunit um$Manitt8moh Israel, wame neh másinóhteamukeh, neg masináhhuwáheogig wutch Jerusalem en Babilon.
29.5 Wekikunk kah ne ayék, kah ohteuhkontam8k tanohketeaongash, kah meech8k ne nóh adtanegik.
29.6 Ummittamwussek, kah wunnaumonaek kah wuttaunek, kah ummittamwussuhkók kenaumona[o]og, kah 8wessukkauhkok kuttaun8oog, onk woh nag wunnaumoniyeuog kah wuttaunuog, onk woh na kuttit monôneau, kah matta kutogguhs8mw8.
29.7 Kah nattinneham8k 8nohteaonk ne keitotan uttoh an missinóhkonittuáhinóg, kah peantamwanshúk Jehovahut, newutche ne piṣh k8nohteamw8 wunohteom8uk.
29.8 Newutche yeu wussin Jehovah ayeuteaunit um-Manitt8moh Israel, kukquosh[ó]dtumwaenúmog, kah quoshoe missohhogig, neg apitcheg kenashom8óut as8kekodteamuk8teok, kah kuhkeihtam8hteok kuttinukquom8ongan8oash, nish anukquo[m]ogish.
29.9 Newutche nag pann8waeu kukquoshoe missohhamunk8oog ut n8wesuonganit: matta nag nutann8noog wussin Lord.
29.10 Newutche yeu wussin Jehovah, mahche nesausuk tahshinchage kodtum8ash mahtshunk ut Babilon, pish kenatauwahunumw8, kah pish nutussem n8ne kutt8onk en kuhhogkaoont, kukquinnuppekompauwah[eo]un naoont yeu en ayeuonganit.
29.11 Newutche n8wahteoh unnanetam8ongash, nish ananatamonish en kuhhogkaout, wussin Jehovah, wunohteae unnantam8ongash, kah matta machuk, kuttinnumauununaoont pahtussuwontamoe wohkukquoshin.
29.12 Neit pish kuppeantamaiimw8, kah pish kummonchem8, kah pish kuppeantamiimw8, kah pish ken8tauunumw8.
29.13 Kah pish kenatinneahimw8, kah pish kummishkiimw8, natinneahwheog nashpe mamusse kuttahhou.
29.14 Kah pish kenamhimw8 8wau Jehovah, kah pish nukquinnuppinum kummissinnoongan8, kah kummukkinunumw8 wutch wame wutohtimoinneat, kah wutch wame ayeuonganehtu uttoh ann8hkauunog, wussin Jehovah kah wonk pish kuppas8unumw8, ut ayeuonganit ne$waj missinohkonuwahinogkup.
29.15 Newutche kussimwop, Jehovah kuttahshinumunkq[un] quoshodtumwaenuh ut Babylon,
29.16 Yeu wussin Jehováh papaume ketass8t noh quenapit wutappuonganit David, kah papaume wame missinninnuog neg apitcheg ne otanat, kah papaume kematt8oog neg matta weeche sohham8muk8ogig en missinnainneut.
29.17 Yeu wussin Jehovah ayeuteaunit, kusseh, nunnuhkinnumauoog togkodteg, mahshagquodt kah enninneaonk kah nutogqheoog nishkeneunkque figsut, nish woh mo meech8mukish newutche matchitash.
29.18 Kah nag nunn8sittahwhoog, nashpe togkodteg, kah nashpe máhshagquodt, kah nashpe enninneaonk, kah nag nupponoog ontsappinneat en wame ass8tam8ongash ut muttaohkit: mattanumwae unnonaoont, kah chepshónaóont & mishonánumónaoont, kah kekomonaoont ut kenugke wame wutohtimoneat uttoh ann8hkauog.
29.19 Newutche matta kukkeitamoog nukkutt8wongash wussin Jehovah, nish negons[h]huwaánish nashpe quoshodtumwae nuttinnumog, nompoae omohkeon, kah ann8nog qut matta ken8tam8mw8 wussin Jehovah.
29.20 Newutche n8tam8k wuttinn8waonk Jehovah, wame kenaau missinoog neg ann8nogeg wutch Jerusalem en Babylon.
29.21 Yeu wussin Jehovah ayeuteaunit um-Manitt8moh Israel, papaume Ahab wunnaumonuh Kolajah, kah papaume Zedechiah wunnaumonuh Maasejah, nag quoshae missohhogig pann8waonk ut n8wesuonganit, kuss[é]h, nag nupponôog ut wunnutcheganit Nebuchad-nezzar Babilone ketass8t, kah noh piṣh wunnushoh ut anaquabeóg.
29.22 Kah nag papaume matanumwe uttuonk piṣh neemunnuma[u]óog wame Judae masin[á]itcheg, apitcheg Babilon, n8waog, Jehovah ogquehikqush Zedechiahut, kah Ahabut, neh Babilone ketass8t app8sipuh ut n8taut.
29.23 Newutche usseog nishkeneunkqussuonk ut Israel, kah mamussuog weetatteamunganóuh ummittamwuss8oh, kah n8waog pann8wae kutt8wongash ut n8wesuonganit, niṣh matta ann8nóogish nen n8wahteauunnash kah n8wauwaénuh, wussin Jehovah.
29.24 Yeu wonk piṣh kuttinnon Shemajah wut-Nehelamit, n8wash,
29.25 Yeu wussin Jehovah ayeuteaunit um-Manitt8moh Israel n8wau, newutche negonshhuau lettersash ut k8wesuonganit en wame missinninnuut neg apitcheg Jerusalem, kah en Shephaniahut wunnaumonuh Maasejah sephausuwaen, en wame sephausuwaénuut, kussip,
29.26 Jehovah kenompe sephausuwaenuwahik Jehojada sephausuwaen, onk woh kenaau aninnohsuenuog ut wekit Lord, wutch niṣh$noh pasuk noh kâgkéadt, kah quoshodtumwaenuwáheont wuhhogkuh, onk woh kukkupshagkin, kah ut stoksut.
29.27 Newutche yeuyeu, tohwutch mat auskomóad Jeremiah, wut-Anathoth, noh quoshodtumwaenuwáheont wuhhogkuh en kuhhogkaóut?
29.28 Newutche newaj negonshhuau en kuhhogkanónut ut Babilon, n8wau, yeu missinno8onk sepeyeu8, wekekunk & ne ayék, ohkehteagk tanohketeaongash, kah meech8k ne adtannegik.
29.29 Kah Zephaniah sephausuaen yeu wutogketamun wussukwheg, ut wuhtauogkit Jeremiah quoshodtumwaen.
29.30 Neit wuttinn8waonk Jehovah peyaonuk Jeremiah n8wau,
29.31 Aunchem8kae negonshhuash wame missinóog n8wash, yeu wussin Jehovah, papaume Shemajah wut-Nehelamit, newutche Shemajah kukquoshoe missohhamwa[n]shikkou, kah matta nutann8nuh, kah kuppabuhtanumwahikou pann8waonk;
29.32 Newutche yeu wussin Jehovah, kusseh, nussasametah Shemajah wut-Nehelamit, kah 8skanneumuneoh: matta piṣh 8wosketomp8moh ayeoh kenugke yeug missinninnúog, kah matta piṣh naum8 wanegik, ne piṣh aseaunshau nummissinninnúmog wussin Jehovah, newutche kuhk8tomwehteau cheketauónat Jehovah.
30.1 WUttinn8waonk ne pauhônukqut Jeremiah wutch Jehovah$ut, n8wau,
30.2 Yeu wussin Jehovah um-Manitt8moh Israel, n8wau, wame kutt8wongash nish ánunonish, wussukhumush ut b8kut.
30.3 Newutche kusseh, kesukodtash peyaum8, wussin Jehovah, wonk nuppaudto ummissinnoongan8 Israelle kah Judae nummissinninnumog, wussin Jehovah, kah wonk nukqushkeáheaog en ohkeit ne anumauogkup 8sh8uh, kah nag pish wutoht[à]uuneau.
30.4 Kah yeush kutt8ongash nish Jehovah an8wopash papaume Israelloh kah papaume Judahoh.
30.5 Newutche yeu wussin Jehovah nunn8támumun nunnukshae kah wabesue wuttauatonkqussuonk, kah matta wunohteae.
30.6 Nat8tamwehte8k yeuyeu, kah naum8k sun wosketomp onkquommom8e neechau? tohwaj naum niṣh$noh wosketomp wunnutchegash ogque ut wusseganit mittamwoṣsis neechadt, kah wame muskesukquaṣh quinnuppem8aṣh en wompekuṣhonat.
30.7 Woi, newutche ne kesukok miṣsi, newaj wanne tatuppein8g: ne ahquompi ne adt Jakob wuttamehpunadt, qut piṣh na wutch wadchanon.
30.8 Newutch piṣh n$nih ne kesukok, wuṣsin Jehovah ayeuteaunit, nuppohqun weyokumoh wutch kuṣsittippukanit, kah nuppashkukkom kukkenepissuongash, kah pen8wohteaog matta piṣh wonk 8chiéináuh naṣhpe nahoh.
30.9 Qut nag piṣh wuttinneumuhkauáog Jehovah um-Manitt8m8oh, kah Davidoh ukketass8tamomoh neh piṣh tahshinnumauogeh.
30.10 Newutche wabesehkon woi nuttinninneum Jakob, wuṣsin Jehovah, asuh chepshuhteogk woi Israel: newutche kusseh, piṣh k8wadchanṣh wutch noadtit, kah k8skannemuneog wutch ummiṣinae ohkeyeout, kah Jakob piṣh qushku kah piṣh anwohsin, & pish chequnappu, kah matta piṣh howan 8wabesuwaheuh.
30.11 Newutche k8weetomsh wussin Jehovah k8wadchanunat tôkonogque n8wohkukquoshitteauun wame wutohtimoneash uttoh an seahwhun: qut onk matta k8wohkukquosumun8: qut quttuhham8e kussásamatohwhush, kah matta mamusse mat kussasamatahwhun8 kenukkonun8.
30.12 Newutche yeu wussin Jehovah, ken8chumweteahwhutteaonk matta woh neetskehteauouun, kah k8wosketeawhutteaonk unkqueneunkquot.
30.13 Matta howan kukkeket8konshik8, onk woh kutasseepsu: wanne kutahtoou ne neetskehuwom8uk.
30.14 Wame womonacheg k8wananumuk, matta nag kenatinneahik8og, newutché ken8chumwehtoush nashpe matwae n8chumwetahwhuttuonk, nashpe wussasamatuhh8waonk unkqueneunkqussit, wutch mataanukish kummatcheseongash, newutche kummatcheseongash nano monat[a]sh.
30.15 Tohwutch wuttuhpôsean kutunkquanumoonk? kutunkquanumoonk matta woh neetskehteauouun, newutche mataanukish kummatcheseongash, newutche kummatcheseongash nano monatash waj yeu unnehen.
30.16 Newaj wame neg mahchipp8wonukqueaneg, nag pish mahchipwutuog, kah wame ayeuuhkonuhqueaneg nag pish missinno8og, nish$noh pasuk, kah nag magk8kinukqueaneg, pish mukk8kinittuog, & wame neg chechekqunukqueaneg, pish chechequnaog.
30.17 Newutche kenompenumoush neetskehettuonk, kah keneetskehteoush ken8chumwetahwhutteaongash, wussin Lord, newutche nag kutuss8wenukquog pagkenit: n8wahettit, yeuoh Zion, matta howan natinneawhonkeh.
30.18 Yeu wussin Jehovah, kusseh, wonk nuppaudtoh Jakob ummissinnae komukquash, kah nummonaneteam wutáyeuonganooash, kah keitotan pish ayimun ut nehenwonche 8wadchumut; kah mishikkomuk pish sepohteau neaunak wuttinniyeuonk.
30.19 Kah nag wutch pish sohham8m8 tabuttantamoonk, kah 8wadtauatonkqussuongan8 neg pôacheg, kah nag nummuttaanheoog, kah nag matta pish ogguhs88og; nag wonk nussohsumwaheoog, kah n[a]g matta pish ogguhs8og.
30.20 wunneechan8oh wonk pish tatuppeyeu8oh n8adt, ummukkinneongan8 pish menehketeauun ut anaquabeh: kah nussasamatoh wame neg sanakutchohwhoncheg.
30.21 Kah ukkencheiyeum8uh pish nehenwoncheyeu8og kah wunnanawunnuaeneum8oh pish wutch sohhamog wutch wunnasha[u]m8o[ut]: nkah nuppas8tshah, kah noh pish nuppas8su[k]unk: newutche howan yeuoh quoshauom8uk wuttah nuppas8sukunkqunat wussin Jehovah.
30.22 Kah kenaau pish nummiṣsinninnuog, kah nen kum-Manitt8mw8.
30.23 Kusseh uppemsquohhumoh Jehovah chekee sohham, sepohtae pemsquoh, onkquomom8e pish appu uppuhkukqut matcheetou
30.24 Ummishe musquanitteaonk Jehovah matta pish qushkemun8 nô pajeh mahche usseit, kah nó pajeh mahche ussenat wuttahh8wae unnantam8ongash: ut maumachish késukodtut pish kenatwontamumw8.
31.1 NEnan ahquompag wuṣsin Jehovah nen um-Manitt8m8oh wame wutteateashiyeuongan8 Israel, kah nag pish num[-]miṣsinninnumog.
31.2 Yeu wussin Jehovah, missinninnuog neg ashquttahwhoncheh togkodteg namehteoog kitteamonteanittuonk ut touohkomukqut, Israel, nonche anwohsinw[a]heog.
31.3 Jehovah n8adt nunnaehtunk, n8wau, nux, kenashpe womonsh machemohtag womonittuonk: newaj nashpe womonittuonk kuppas8tshahesh.
31.4 Wonk, k8weekekonsh, kah pish k8weekekonit woi Israelle penomp, pish wonk kenashpe wunn8whos kuttabretsash, kah pish kussohhom ut uppumukkaongan8oont neg weekontogeg.
31.5 Pish wonk kutohketeam weenomwussippogwosh ut Samaria wadchutu, ohkehteaenuog pish wutohteakonaoash, kah nish pish nutogque meechinaoash nanweguk.
31.6 Newutche pish kesukodu8, askuhwheteaenuog ut 8wadchumut Ephraim pish mishont8waog, neepok, kah kuhkuhquetuh en Zion en Jehovah num-Mánitt8mut.
31.7 Newutche yeu wussin Jehovah, weekontamwe ket8hamwanshuk Jákob, kah mishont8agk ut kenugke kehche wutohtimoinneat n8tamwahuwagk, tabuttántam8k, kah n8wak, woi Jehovah wadchán kummissinninnumog, sekqshoncheg ut Israel.
31.8 Kusseh, nag n8s8woog nanumohkeit, kah nag nummukkinoog wutch wekqshik óhke, kah nag kenugke pogkenukeg kah quanukquesitcheg, kah wompequae mittamwossis, kah noh neechadt moeu, m8chequshaog pish na wuttin quinnuppenau.
31.9 Nag pish maue peyaog, kah nashpe peantam8ongash nussagkompa[n]oog: nuppannupwushaheáog sepupagwut, en sampwe mayut uttoh matta pish togkuṣsittassunehettég: newutche nen 8sh8oh Israel kah Ephraim noh mohtammegheog.
31.10 N8tam8k wuttinn8waonk Jehovah woi kenáau wutohtimoinneunk, kah wahteauwahuagk en n8adte m[u]nahhannehtu, kah n8wak, noh seahwhont Israelloh pish ummoúnuh, kah pish wutogque nanawéheuh nanaushepsuenuut ufflokumut.
31.11 Newutche Jehovah man8hwhau Jakoboh, kah wuttáphumauónuh neh anúe menuhkesumukqutcheh.
31.12 Newaj piṣh peyahettit kah ket8hamóog ut kodtuhkóag Zion, kah nag piṣh moe kussitchuwanúog ut 8nétuwonganit Jehovah, wutch wheatash, kah wutche wine, kah wutche pummee, kah wutch floke kah hearde wuskoshimwesit: kah ukketeáhogkon8oh piṣh tatuppeyeu8oh sokenippontamwe tanohketeaonganit, kah matta piṣh wonk unkquanumoog.
31.13 Neit penomp piṣh pumukáeu muskauantam, naneeswe kehchiog kah wuskenuog moeu: newutche nukquinnuppinnum ummauongan8 en weekontam8onganit, kah nuttapheóog, kah nummuskauantamwaheoog mahche onkquanumwéhettit.
31.14 Kah nuttapehteau ukketeahogkôunoh seph[á]usuwaen nashpe wees, kah nummissinninnúmog piṣh tapheóog wanegik, wussin Jehovah.
31.15 Yeu wussin Jehovah, wuttauatonkqussuonk n8tonkquod ut Ramah, maumuttam8onk, kah weesogohp[ó]suonk, Rachel mauémont wunneechanoh sekeneam taphettinneat wutch wunneechanoh, newutche nag matta ayeu8og.
31.16 Yeu wussin Jehovah, quehtittaush kummauongane wadtauatonqussuonk, kah kuskesukque missippegwash, newutche kutanakausuonk piṣh onkquodtantamun, wussin Jehovah, kah nag piṣh wonk 8mwog wutohtuóut matwaug.
31.17 Kah ne annoósuonganú8 ut k8wóhkukquosininat, wussin Jehovah, onk woh keneechanog wonk peyaog ut nehenwonche wutohkeit.
31.18 Wunnamuhkut nunn8tamup Ephraim maumuttamwaheont wuhhogkuh, kussasamatahheh, kah nussasamatahwhutteap; onatuh ox asquam yokhôsegk: quinnuppineh, kah piṣh nukquinnuppinit, newutche ken Jehovah num-Manitt8m.
31.19 Wunnamuhkut mahche quinnuppinitteap, nutaiuskoiantamup: kah mahche kuhk8tomonteaon nupponketahhamup neehquau: nutakodchip, nux nutchepshomp, newutche nunnayeutamup n8skenue kehkomitteaonk.
31.20 Sun Ephraim womonog nunnaumon? sun noh nuttapeneaue mukkies? newutche nadteah ayeuuhkonittue ken8nog, nummenuhke ash pumme mehquanum; newaj nunnogkis na[b] wutt[à]mánumont, wunnamuhkut piṣh nummonanum, wussin Jehovah.
31.21 Wunohtoush, maye kuhkinneasuongash: mishe numwonkquodtush: ponsh kuttah nogque toumáogquehtu, may ne ayôop: qushkish wonk woi Israelle penomp, qushkish wonk en kukkeitotanahtu.
31.22 Toh kuttitt8che papaumṣham, woi ken as8ep8sue wuttaunin? newutch Lord kesteauun wuske ne teag ut ohkeit: mittamwossis piṣh quinuppekauau wosketompoh.
31.23 Yeu wussin Jehovah ayeuteaunit um-Manitt8moh Israel, aṣhpumme yeu piṣh auwohteaog kutt8onk ut ohkit Judah, kah ut ukkeitotanahtu, wonk paudtauon ummissinnoongan8, wunánumukquṣh Jehovah, woi sampweusseae ayeuonk, kah wunneetupanatamwe wadchu.
31.24 Kah ohketeaenuog piṣh ayeuog Judah, kah ut wame ukkeitotanehtu moeu; kah nag sohwhuttunkeg flocksaṣh.
31.25 Newutche nuttapeh sauunumwe keteahogkou, kah numwaméchumeh niṣh$noh neuantamwe keteahogkou.
31.26 Yeu ânag, nutt8hkep, nunnatauwompip, kah nukouéonk wunnegen ut nuhhogkat.
31.27 Kusseh, kesukodtaṣh peyaum8 wussin Jehovah, nutohketeam wek Israel kah wek Judah nashpe wosketompae wuskannem, kah nashpe puppinaṣhimwe wuskannem.
31.28 Kah piṣh n$nih, neane nag askuhwhekonog, nukkôdtinónat, kah pohqunónat, kah nukkepuhkonat, kah pagwanonat, kah onkapunuhkonat, ne nuttinne askuhwhekonóneáu weekekonat, ohteuhkonat, wussin Lord.
31.29 Ut yeuṣh kesukodtaṣh matta piṣh wonk n8wa8og, wut8shinneunk meechwog seáne weenominneaṣh, kah mukkiog wusketompeteáog.
31.30 Qut niṣh$noh pasuk piṣh nupp8wontam nehenwonche ummatcheseonk, niṣh$noh pasuk noh meechik seáne wenominneaṣh, piṣh wuskeompeteau.
31.31 Kusseh, kesukodtaṣh peyaum8aṣh wussin Jehovah, piṣh nutáyimau wuske wunn8waonk wek Israel, kah wek Judah.
31.32 Matta neaunak wunn8waonk ne ayimauogkup 8sh8uh, ne kesukok ânunog wunnutchegan8out, sohh8wunónat wutch ohkeit Egypt, ne n8n8waonk pohquenumhettit, tôkonogque nen nag wásukó8uh wussin Jehovah.
31.33 Qut ne wunn8waonk ne áyimauog wek Israel, mahche yeuṣh kesukodtaṣh, wussin Jehovah, nuppon nuttinnaumatuonk wuttinnomiyeum8óut, kah n8sukkuhhumun ut wuttahh8wout, kah neen um-Manitt8moh, kah nag piṣh nummissinninnúmog.
31.34 Kah matta piṣh wonk kuhk8tomauó8 niṣh$noh pasuk weetatteamung, kah niṣh$noh pasuk wematoh, n8wonat wahúk Jehovah: newutche nag piṣh wame n8wahikquóg, wutch p[e]ississit pajeh másukkenuk wussin Jehovah, newutche nutahquontamauóog ummatcheseongan8, kah matta wonk nummequontam8 ummatcheseongan8.
31.35 Yeu wussin Lord, noh maguk nepauzsoh wutch kesukque wequai, kah nanepauh[s]hadt, & anogqse kuhquttum8ongash wutch nuhkonáe wequai; noh chachapenuk keitoh, tukk8og mahshont8wahetticheh, Jehóvah ayeuuhteanit ussowesu.
31.36 Yeush kuhk8wwaongash amaem8uk wutch anaquabeh wussin Jehovah, neit 8skannemuneoh Israel piṣh wohkukquoshinin wutohtimo88ut anaquabeh micheme.
31.37 Yeu wussin Jehovah tohneit kesuk wohqut woh quttuhhumuk, kah quenohtag ohke mishkomuk ut agque, nen piṣh wonk nuppogketam wame 8skannem Israel, wutch wame ne matche ussehettit, wussin Jehovah.
31.38 Kusseh kesukkodtash peyaum8ash wussin Jehovah, keitotan piṣh ayimauau Jehovah, wutch qunnikommuk Hananeel, wehque [hâssá]nue squontamut.
31.39 Kah quttuhhumoe pemuneat piṣh na en piuhsuke summagunumun, ut wadchuut Gareb, kah piṣh weenisheáu wehque Gath.
31.40 Kah mamusse 8nôuhkoiyeu nupp8e muhhogkunk, kah pukque, kah ohteuhkonash wehque sepuissit Kidron, wehque adt nahshik horsese wutchepwoiyeue squont, piṣh wunneetupanatamweyeu8 en Lordut, matta piṣh pohqunnum8un, asuh wonk kepuhteaun micheme.
32.1 KUtt8onk ne p[á]uh[ô]nukqut Jeremiah wutch Jehovahut, ut uppiukque kodtum8mut Zedechiah Judae ketass8t, ne nabo shwosuk wutteáshe kodtum8m Nebuchad-nezar.
32.2 Newutche neit ukkenauwameonk Babilone ketass8t weenuhkom Jerusalem: kah Jeremih quoshodtumwaen kuppuhhôsu ut chippinnutongane kuppishagkinittuonganit, ne ut wekit Judae ketass8t.
32.3 Newutche Zedechiah Judae ketass8t ukkuppuhwhoh, n8wau, tohwaj quoshodtuman, n8w[a]an, yeu wussin Lord, kusseh, nummag ne keitotan ut wunnutcheganit Babilone ketass8t, kah noh piṣh wussohkomun?
32.4 Kah Zedechiah Judae ketass8t matta piṣh pohquohham8 wutch wunnutchegan8óut Caledansog, qut wunnamuhkut noh piṣh ponau wunnutcheganit Babilone ketass8t, kah mutt8n8e piṣh keket8koadtuog, kah piṣh wuskesuk88ash moninneadtum8ash.
32.5 Kah noh piṣh uss8wunau Zedechiahhoh en Babilon, kah na piṣh wutappin nô pajeh nunnátauahónat, wussin Jehovah, tôkonogque kutáyeuuhkonon Caldeansog, matta piṣh kussohkôsu.
32.6 Kah Jeremiah n8wau, wuttinn8waonk Jehovah nuppeyaonuk n8wau,
32.7 Kusseh, Hanameel wunnaumonuh Shallum, kussusses, noh piṣh kuppeyaónuk, n8wau, adtôash nutohteuk ne ut Anathoth: ne wutche kussampwe adtôon.
32.8 Neit Hanameel n8susses wunnaumonuh nuppeyaonuk ut kuppishagkinnittue chippinneutunganit, neaunak wuttinn8waonk Lord, kah nuttinuk, [á]dtôash nutohteuk, k8wehquetumoush, ne ut An[a]thoth, ne ut wutohkit Benjamin; newutche sampwe ohto[ó]nk ne kuttaihe, kah adtoâonk kuttaihe, adt[ô]ash ken. Neit n8wahteóh ne wuttinn8waonk Jehovah.
32.9 Kah nuttaphumauop wutohteuk Hanameel nussusses wunnaumonuh, ut Aanathoth, kah nukquthamau teaugwash, nabo nesausuk tahshinash silvere shekelsash.
32.10 Kah n8sukkuhhumup wussukwhosuongash, kah nukkehkinneas[ú]hkonah, kah n8wauwaeneúteáp, kah nukquthum[á]uop teagwash ut quttompagh8teganit.
32.11 Neit nunneemunomp adtô[á]e wussukwhosuongash, naneeswe ne kahkinne[a]sukósik neaunak naumatuonk, kah uṣhuwaonk, kah ne wôshwohtag.
32.12 Kah adtô[á]e wussukwhosuongash nuttinnumauomp Baruch wunnaumonuh Neriah, wunnaumonuh Maasejah, ut anaquabit Hanameel nussusses wunnaumonuh, kah ut anaquabhettit wauwacheg, neg wásukkuhhukeg adtoáe wussukwhosuonk, ut anaquabhettit wame Jewsog, neg apitcheg kuppishagkinittue chippinnutunkanit.
32.13 Kah nummeechumuhkonomp Baruch, ut anaquabhettit, nussip,
32.14 Yeu wussin Jehovah ayeuteaunit um-Manitt8moh Israel, yeush neemunush wussukwhosuongash, adtoae wussukwhosuongash, naneeswe ne sealhausik, kah ne woshwohtag wussukwhosuonk, kah ponsh ohkee wishqut, onk woh nish m8cheke kesukquohtaash.
32.15 Newutche yeu wussin Jehovah ayeuteaunit umManitt8moh Israel, weetuomash, kah ohtéuhkonash, kah wenominneohtekonash piṣh wonk ohtauunash yeuut ohkeit.
32.16 Kah mag8on adtoáe wussukwhosuongash en Barachut wunnaumonuh Neriah, nuppeantamauomp Jehovah, nussip,
32.17 Woi Lord Manit, kusseh, kukkezteoh kesuk kah ohke nashpe kummishe menuhkesuonk kah kussummagunnum8e kuhpit, kah monteag kussiogkéhik8.
32.18 Kenáhtin womoausuonk muttannonganogkussuog, kah ummatcheseongan8oash 8sh8oh, kutonkquatantam ut upp8chenauóun8óut nahohtôeu wunneechan8oh, Masugkenuk, kah M[a]nuhkesit Manit, Jehovah ayeuteaunit ne 8wesuonk.
32.19 Noh missugken ut kogohqutteamwunneat, kah menuhkesu ut anakausuonganit, (newutche kuskesukquash woshwohtaash ut wame ummayeu[ou]t wunnaumonuh wosktompaog, aninnumauonat nishnoh pasuk neaunak ummayash, kah neanummeechumuk wutusseongash)
32.20 Noh ponuk kuhkinneasuongash kah monchanatam8ongash ut ohkit Egypt, pajeh yeu késukok, kah ut Israel kah kenugke onkatogig wosketompaog, kah k8wesuonganuhkau ku[h]hog, onatuh ne kesukok.
32.21 Kah kussohh8wun Israelle kummissinninnumog wutch Egypte ohkeit, nashpe kuhkinneasuongash, kah nonchanatam8ongash, kah nashpe menuhkiyeue menutcheg kah nashpe summagunnum8e muhpit, kah nashpe mishe wabesuonk.
32.22 Kah neg kittinnumau8og yeu ohke, ne chadchekeimop 8sh8oh kittinnumauónat, ohke ne tomogok sogkodtunk, kah hony.
32.23 Kah nag petutteaog, kah wutahtauunneau, qut nag matta n8swehtam8og k8wadtauatonkqussuonk, asuh pomushontam8og kuttinnaumatuonk, nag monteag usséog nean ann8nadt wutussenaout, newaj wame ne machuk nuhkunumauadt.
32.24 Kusseh, wadchukontamwog, nag peyaog keihtotanat sohkomunnaoont, kah keitotan magun wunnutchegan8out Coldeansog, neg ayeuuhkontogig, wutche togkodteg, kah mahshagquodt kah unninneaonk, kah uttoh an8waon n$nih, kah kusseh kenaumun.
32.25 Kah kutussip, woi Lord Jehovah, adtoash ohteuk wutch teagwash, kah wauwaenuog neemun: newutche keitotan magun en wunnutchegan8out Caldeansog.
32.26 Neit peyaonuk Jeremiah wuttinn8waonk Jehovah, n8wau,
32.27 Kusseh nen Jehovah um-Manitt8moh wame weyaus: sun ne teag nussioggehik?
32.28 Newutche yeu wussin Jehovah kusseh, yeu nummagun keitotan en wunnutchegan8wout Caldeansog, kah en wunnutcheganit Nebuchadnezzár Babilone ketass8t, kah noh pish wussohkomun.
32.29 Kah Caldeansog neg ayeuuhkontogig yeu keitotan, nag pish peyaog, kah pish chikohsumwog ne keitotan, kah chikohsumwog weetuomash nish ut woskeche sephamauwahetteup weetemungquok Baal, kah sokanumauw[á]hetteup wuttattamwe sephausuongash onkatogeh manittoh, m8m8sqhikqunnaoont.
32.30 Newutche wunnaumonuh Israel, kah wunnaumonuh Judah webe matcheseog ut anaquabeh wutch 8kenuunneaoont: newutche wunnaumonuh Israel webe numm8m8sqhikquog, nashpe wunnutchegane anakausuongan8, wussin Lord.
32.31 Newutche yeu keitotan nummusquantamwahikqun, kah nuppehchhikqun, wutch ne kesukok kezteauhettit, pajeh yeu kesukok, onk woh nutontahtauun wutch anaquabeh.
32.32 Wutche wame ummatchitt8m8 wunnaumonuh Israel, kah wunnaumonuh Judah, ne asehettit numm8m8sqhikqunnaout, nag, ukkehtass8tamóm8uh, wussontimom8uh, wussephausueneum8uh, kah ukquoshodtumwaeneum8uh, kah Judae wosketompaog kah wadohkitcheg Jerusalem.
32.33 Kah quinnuppinnumwog uppisquan8 en nuhhogkat, qut matta wuskesuk8, tôhkônogque nukkuhk8tomauóneau nompoáeu omohkéonish, kah kuhk8tomauog, qut o[n]ch matta n8tam8og attumunumunat kuhk8tomóadtuonk.
32.34 Qut nag ponamwog wunnishkeneunkquodt8m8, ne ahhettammuk nashpe n8wesuonk, nishketeauunat.
32.35 Kah nag ayimauáog qunúhqui ayeuongaṣh Baaloh, niṣh ut wut8nouhkôiyeumut wunnaumonuh Hinnom: wunnaumonáuh kah wuttaunoh pannupwusháheaog n8taut en Molechut, ne matta a[n]ann8náog, asuh matta paómun8g nuttenantam8onganit, nag woh yeu wutussenáout unkquanumukquok, matcheseáheónat Judah.
32.36 Kah yeu$yeu yeu$waj n8wadt Jehovah um-Manitt8moh Israel, papaume yeu keitotan, uttoh adt n8wáog, ne piṣh magun en wunnutcheganit Babylone ketass8t nashpe togkodteg, nashpe mohshagquodt kah nashpe enninneaonk.
32.37 Kusseh, nag nummukkinóog wutch wame wutohtimoneat, uttoh ann8hkauog musquanumog kah chenauosánumog, kah mishe musquantamon, kah wonk nuppas8óog yeu ayeuonganit, kah n8niyeuhéoog:
32.38 Kah nag piṣh nummissinninnúmog, kah nen um-Manitt8m8uh.
32.39 Kah nag nuttinnumauóog pasuk metah, kah pasuk may, onk woh nag nukqushhukquog micheme, wutche 8niyeuongan8, kah wunneechan8oh nahohtôeu.
32.40 Kah nutayimauoog machemohtag wunn8waonk, onk woh matta nukqushkehtauóog, n8neunneheonáóont, qut nupponum wuttahh8wout n8wabesuwónitteaonk onk woh nag mat nunnukkonuk8og.
32.41 Nux, nummuskouantamounóog n8neunneheonaóont, kah nag piṣh wunnamuhkut nutohteuhkonunk ut ohkeit, nashpe mamusse nuttah, kah mamusse nukketeahogkou.
32.42 Newutche yeu wussin Jehovah, neane nuhkunumauog yeug missinninnúog wame yeu mishe machuk, ne nuttinne paudtauóneau wame wanegik ne quoshómogkup.
32.43 Kah ohteuhkonash pish taphumunash yeu ohkeit, uttoh ad n8waog, tne touwushin, wanne wosketompaun8, asuh puppinashimun8, ne magun ut wunnutchegan8out Caldeansog.
32.44 Wosketómpaog pish adtoaog ohteuhkonash wutche teagwash, kah wussukhumwog wauwaongash, kah kuhkinneasukóntam8ongash, kah pish wauwaenuhteaog ut ohkeit Benjamin, kah ut ayeuonganehtu quinnuppe Jerusalem, kah ut Judae keitotanehtu, kah ut wadchae keitotanehtu, kah ut 8nouhkoiyeue keitotanehtu, kah ut sowanie keitotanehtu, newutche nukqushkeah missinoog wussin Jehovah.
33.1 NAno wuttinn8waonk Jehovah peyaonuk Jeremiah, nahohtoeu (ashpamu kuppuhhausit kuppishagkinittue chippinneutunkanit) n8wau,
33.2 Yeu wussin Jehovah noh kesteunk, Jehovah noh kahkenauwehteunk, ummenuhkehtinat, Jehovah ne 8wesuonk.
33.3 Wehkomeh, kah kenamp8hamoush, kah kukkuhk8tomoush mogagish kah mamenuhkagish, nish mo wahteau8anish.
33.4 Newutche yeu wussin Jehovah um-Manitt8moh Israel, papaume weetuomash yeu ut keitotanat, kah papaume week8oash Judae ketass8tamwog nish kepuhteamukish nashpe wadchuuhkontam8ongash, kah nashpe togkodteg.
33.5 Nag peyaog ayeuuhkononat Caldeansog, qut ne nashpe numwohtauóneau nupp8e muhhogkuh, neg nohshogeg nashpe nummusquanitteaonk, kah nashpe nutchenauausuonk, kah wutche wame yeuṣh matcheseongaṣh nupputtogguhhum nuskesuk wutch yeu keitotanat.
33.6 Kusseh, nuppaudtauwontamun pomantamóonk, kah neetskehuwaonk, kah nag nunneetskeheaog, kah n8wahteauwahéoog monat wunoht[é]aonk kah wanamuhkutéyeuuk.
33.7 Kah ummissinoóonk Judah ah ummissinoóonk Israel nukqushkeaheoog, kah nutogque wekitteahéoog weskeu.
33.8 Kah nuppahkhéoog wutch wame ummatcheseongan8óut, uttiyeu nashpe matchenéhehetteup, kah nutahquontamauóog wame ummatcheseongan8óaṣh, nish nashpe matchenehetticheh kah pannesehtiehetticheh.
33.9 Kah piṣh ut nuhhogkat wekonatmwe wesuonk, waeenomáonk kah quttiánittuonk ut wame anaquabhettit wutohtimoneunk ut ohkeit, neg n8togiṣh wame wanegik ne ánheog: kah nag piṣh wabesuog kah nunnuksháog wutche wame wanegik, kah wutche wame wunáyeuonk, ne ánteau.
33.10 Yeu wussin Jehovah, wonk piṣh n8tamun yeu$ut ayeuonganit (ne an8waog ne touwushin matta wosketompaun8, kah matta puppinashimun8, ut Judae keitotan[e]htu, kah Jerusalemme toumaogquehtu, nish touushikiṣh wanne wosketom[a]un8, wanne wutohkeit, wanne puppinashimun8.)
33.11 Muskouanatamwe wadtauatonkqussuonk, kah weekontamwe wadtauatonkqussuonk, 8wadtauatonkqussuonk weetauadteaénin, 8wadtauatonkqussuongan8 nag piṣh an8wacheg, tabuttantamok Jehôvah ayeuuhteaunit, newutche Jehov[a]h wunneetou, newutche ummonanitteaonk michemohteau, kah neg piṣh paudtunkeg tabuttantamoe sephausuonk ut wekit Jehovah: newutche nukqushkeáh ohkee missinoonk, neane wesku wussin Jehovah.
33.12 Yeu wussin Jehovah ayeuteaunit, wonk yeu$ut ayeuonganit, ne touushik matta wosketompaun8ut, kah mat puppinashimun8, kah ut wame niṣh keitotanehtu piṣh wutáyeuongan8 nanaushepsaenuog, sepsinn8waheog ut flocksum8uh.
33.13 Ut wadchu[é] keitotanahtu, ut 8nouhkoiyeue otanahtu, kah sowaniyeue otanahtu, kah ut wutohkit Benjamin, kah ut ayeuonganéhtu quinnuppe Jerusalem, kah ut Judae otanahtu flocksog piṣh wonk pámwushaog ut agwe wunnutcheganit noh agkemont, wussin Jehovah.
33.14 Kusseh, kesukodtaṣh peyom8aṣh, wussin Jehovah, nutussen ne wanegik ne quoshoái ut wekit Israel, kah ut wekit Judah.
33.15 Ut yeush kesukodtaṣh, kah na ahquompag, nunneetuwáht[ó]h ut wekit David sampweusseae Wuttuhk, kah noh piṣh usseu wussittumóonk kah sampweusseonk ut ohkeit.
33.16 Yeush ut kesukodtash Judah pish wadchanau, kah Jerusalem pish wadchanae wutayin, kah yeu pish ussowetamun, Jehovah nussampweusseonganun.
33.17 Newutche yeu wussin Jehovah, David matta pish quena[u]ahik8 wosketompuh quenapinutche Israelle weke appuonganit.
33.18 Kah sephausuenuog kah Levitsog matta pish quenauehikk8og wosketompuh ut anaquabeh, magunat chikohtae sephausuongash, kah nashqussumunat metsue sephausuongash kah nagwutteáe sephausinneat.
33.19 Kah wuttinn8waonk Jehovah peyaonuk Jeremiah n8wau,
33.20 Yeu wussin Jehovah pohquenumóg nukkesukodte wunn8waonk, kah nunnukkonae wunn8waonk, onk woh mo kesukodtino, kah nuhkonunn8, ut utt8cheyeu8ut.
33.21 Neit wonk woh n8n8waonganun David nuttinneum pohqunnumun, matta 8naumoniyeinat nanawunnuonat ut wuttappuonganit: kah n8n8waonganun Levitsog kah sephausuenuog nunohtompeantogomog.
33.22 Neane kesukque kenauwameonk woh mo wáogketamomuk, kah kehtahhunomuk matta woh waeu quttuhhum8un, ne nuttinne mishehteauun 8skannem David nuttinneum, káh Levitsog neg wowussumukqueaneg.
33.23 Nano wuttinn8waonk Jehovah peyaonuk Jeremiah, n8wau,
33.24 Sun matta kenatwontam8 yeug missinninnuog toh an8wahettit, n8wahettit, neesit teashiyeu8onk neh Jehovah pepenog, uppogkenuh? yeu wuttinne jishanumoneau nummissinninnumog onk woh matta wonk wutohtimoeinn8 ut anaquabhettit.
33.25 Yeu wussin Jehovah, tohneit kesukodae kah nukkonae n8n8waonk matta ohtan8g, kah mátta kuhquttum8on kesukque kah ohkee kuhquttum8ongash.
33.26 Neit nuppogketam 8skannem Jakob kah David nuttinneum, newaj matta noh wuttinnum8 8skannem, wunnanauwunnumunnaoont 8skannemuneoh Abraham Isaak, kah Jakob: newutche nukqushkeahto ummissinn8ongan8, kah nag nummonanumoog.
34.1 WUttinn8waonk ne pauonukqut Jeremiah wutch Jehovah$ut (Nebuchadnezzer Babilone ketass8t, kah wame ukkenauwameumoh kah wame ass8tam8ongash ut ohkeit, ut wunnanauúnnum8onganit, & wame missinninnuog ayeuuhkontamwog Jerusalem, & ayeuuhkonittue wame keitotanash na ohtagish) n8wau.
34.2 Yeu wussin Jehovah um-Manitt8moh Israel, monchish ken8s Zedechiah Judae ketass8t, kah us, yeu wussin Jehovah, kusseh; yeu nummagun keitotan en wunnutcheganit Babilone ketass8t, kah noh pish wutchikkossumun ut n8taut.
34.3 Kah ken matta pish kuppogquohham8 wutch wunnutcheganit: qut pish wunnamuhkut kuttohqunit, kah kuskesukquash pish naum wuskesukquash Babilone ketass8t, kah noh mutt8n8e kukken8nuk, kah pish kuttom Babilon.
34.4 Qut onch n8tash wuttinn8waonk Jehovah, woi Zedechiah Judae ketass8t: yeu wussin Lord papaume ken, matta pish kenupp8h, nashpe togkodteg.
34.5 Qut pish k8nohteae nup, kah nashpe wutchikkossum8ongan8oash k8sh8oog, negonne ketass8tamwog, neg negonnekunkqueaneg, ne pish kitt[t]nne chikkohsumunkquneau, kah nag pish kummauwemukquog n8wahettit woi Lord: newutche nukkutt8kontam kutt8onk wussin Jehovah.
34.6 Neit Jeremiah quoshodtumwaen, wuttinnonash wame yeush kutt8ongash Zedechiahoh Judae ketass8t ut Jerusalem.
34.7 Ukkenauwameonk Babilone ketass8t ayeuuhkontamunit Jerusalem, kah wame Judae keitotanash nish sequttahhamukish, Lachish kah Azekah: newutche yeush pummenutausue keitotanash ashpumohtáash wutch Judae keitotanat.
34.8 Yeu kutt8onk ne pauhonukup Jeremiah wutch Jehovah$ut, mahche Zedechiah wunn8wahettit wame missinninnuh neg, apitcheg Jerusalem, nag wahteauwahuonat chippinnu8onk.
34.9 Nish$noh wosketmp woh chippinnuwaheau wosketompae wuttinninneumoh Hebrewyeu8it kah nish$noh wosketomp mittamwussisse wuttinninneumoh Hebrewyeu8it, wanne howan 8chieinneat Jewsue wematoh.
34.10 Kah wame sontimoog, kah wame missinninnuog neg wán8wacheg n8tamwehettit, nish$noh wosketomp woh chippinnewah[é]au wosketompae wuttinninnumoh, kah nishnoh mittumwossisse wuttinninneumoh, matta woh wonk 8chienaoont, neit n8swehtámwog kah ummoncheaheuh.
34.11 Qut ompetak nag quinnuppeog kah ukqushkeaheóuh wuttinneum8ut kah ummaidum8uh neh chapinninnuwaheahetteupoh, kah wutagwapehheouh 8tinninneumunaóut.
34.12 Newaj wuttinn8waonk Jehovah peyaonukqut Jeremiah wutch Jehovah n8wau,
34.13 Yeu wussin Lord um$Manitt8moh Israel, n8n8waheomp k8sh8óog ne kesukok sohh8wunog wutch Egypte ohkeit, wutch missinnae-kommukqut nussip,
34.14 Wehqhshik nesausuk tahshe kodtumm8, nishnoh wosketomp moncheáheonch wemátoh Hebrewoh, noh kodtauwompámunuukkus: kah noh wuttinneumuhkonukquean nequtta tahshe kodtumwaeu, neit piṣh kutchippinninnuáh wutch kuhhogkat, qut k8sh8óog matta nukkeihketónk8, asuh nutáhchuwussittuonk8og.
34.15 Kuhquinnuppinitteamw8 yeuyeu, kah kutussemwop ne sampwag ut anaquabeh, wahteauwáhuwáóg chippinnú8onk nishnoh pasuk en weetatteamonganit, & k8n8wamwop ut anaquabeh, ut wetuomut ne áhettamuk nashpe n8wesuonk.
34.16 Qut kukquinnuppemw8, kah kenishketeomw8 n8wesuonk, kah kukqushkeáheomw8 nishnoh wosketomp wuttinneumoh, kah nishnoh wosketomp ummaidumoh, neg chappinninnuwáheógkuppanneg, uttoh án kodtantamwéhettit, kah kutagwapéhe[ó]óog, k8tinninneumunneaóut kah k8maidumunneaóont.
34.17 Newaj yeu n8wadt Lord, matta nukkehketi8mw8, wahteauwáhuónat chippinnú8onk, niṣhnoh pasuk weematoh, nishnoh pasuk wetatteamungoh: kusseh n8wahteauwáhuwam kutchippinninnu8ongan8 wussin Jehovah, en togkodteganit, en enneaonganit, kah en mahshogquodtut: kah kutontashinnumw8 en wame ass8tam8ongash ut ohkeit.
34.18 Kah wosketompaog neg panneusséhtunkeg n8n8waonk neg matta asegek wunn8wae kutt8wongash niṣh áyimukish ut anaquabeh, póhshiswáhettit calfoh, kah pannupwusháhettit ut nôeu chippaiyeuut.
34.19 Judae seontimoog, kah Jerusalemme sontimoog eunuchsog, kah sephausuenuog, kah wame missinninnúog ohkeit, neg pannupwushacheg nashaue calfe chippaiyeuut.
34.20 Neg nummagununk en wunnutchegan8out ummatwomoh, kah ut wunnutchegan8óut neg kodnushoncheg, kah nupp8e wuhhogkauh ne piṣh ummeetsuongan8 kesukque puppinshasog, kah ohkee puppinashimw[o]g.
34.21 Kah Zedechiah Judae ketass8t kah wussontimomoh, neg nummagununk ut wunnutchegan8out ummatwom8uh, kah ut wunnutchegan8óut neg kod nushoncheg, kah ut wunnutchegan8out ukkenauwameongan8 Babilone ketass8t, neg kuhkuhquecheg wutch kuhhogkaóut.
34.22 Kusseh, nag nutann8nóog, wussin Lord, kah nukqushkeaheóog yeu in otanat, kah nag piṣh wutayeuuhkontamuneau, kah piṣh wussohkomuneau, kah piṣh chikkossumuneau ut n8taut: kah Judae keitotanash nuttauwushitteauunash, matta wutohkeinneat.
35.1 WUttinn8waonk ne pauhónukqut Jeremiah wutch Jehovah, ut ukkesukodtumut Jehojakim wunnaumonuh Josiah Judae ketass8t n8wau,
35.2 Aush wekuout Rechabitsog, kah nag ken8s, kah nag petukos wekit Jehovah, ut pasuk chamberut, kah aninnumau wine wuttatumunat.
35.3 Neit nunnemunomp Jaazaniah wunnaumonuh Jeremiah, wunnaumonuh Habaziniah, kah weematoh, kah wame wunnaumonuh, kah mamusse wek8 Rechabitsog.
35.4 Kah nuppetukonóog wekit Jehovah, ut wutchamberum8out wunnaumonuh Hanan wunnaumonuh Igdaliah Manittowomp, ne ohtag kishke wutchamberum8out sontimóog, ne waabe wutchamberumut Maasejah wunnaumonuh Shallum nanasquontamaenin,
35.5 Kah nupponum anaquabhettit wunnaumonuh Rechabitse wetu, wishquahtu nanumwohteau wine, kah wuttattamwaitchuaṣh, kah nag nuttinnópanneg wuttattam8k wine.
35.6 Kah nag n8waog, matta n8tattam8mun wine: newutche Jonadab wunnaumonuh Rechab, nutann8nukqunnónup, n8wop, wuttattam8hteok wine kenaau asuh kenaumonáog micheme.
35.7 Weekitteáhteogk, kah ohketeáhteogk, kah weenominneohketeahteogk, kah ahque ohtau8k: qut [n]isohke|pomantamog ayék weetuomut, onk woh kussepepomantamumw8 ut ohkeit ne adt penuwohteayeóg.
35.8 Yeu nuttinne n8swetamunan 8wadtauatonkqussuonk Jonadab wunnaumonuh Rechab n8shun, wame neáne meechumuhkonukquéog, matta wuttattam8unat wine nisohke pomantamog, nenawun, nummittamwussinnonog, nunnaumonánonog, kah nuttaununónog.
35.9 Matta n8wékekongk8unnanónut, ayinneat, kah matta n8weenominneohtekoneumun, matta n8tohteuhkoneumun, asuh n8skennémunneumun.
35.10 Qut nut[á]yimun wetuómut, kah nunn8swehtamumun, kah n8wame ussénan ne Jonadab n8shun ánann8nukqueog.
35.11 Qut n$niyeup Nebuchadnezzar Babylone ketass8t kó[h]ku[h]quit yeu in ohkeit, nussi[m]unnonup, kah, ontuh Jerusalem, newutche n8wabesuóntamumun Syrianse kenauwameonk, kah Babylone kenauwameonk, ne$waj ayéog Jerusalem.
35.12 Neit wuttinn8waonk Jehovah peyaonuk Jeremiah, kah n8wau,
35.13 Yeu wussin Jehovah ayeuteaunit um-Manitt8moh Israel, monchish, us Judae wosketompaog, kah wadohkitcheg Jerusalem, sunnummatta kuttattumunumomw8 kuhk8tomwehteaonk n8tamunat nukkutt8wongaṣh, wussin Jehovah.
35.14 Wuttinn8waongash Jonadab wunnaumonuh Rechab, neanann8nomp wunnaumonuh matta wuttattam8unat wine, wutusseneau, newutche pajeh yeu kesukok matta wuttattam8og, qut n8wehtamwog 8sh8oh wutann8team8onk: qut kukken8numw8, nompoáeu omohkeon kah kodt8hkôon, qut matta kukkehketiyeúmw8.
35.15 Nutann8nop wonk en kuhhogkaóut wame nuttinninnumwog quoshodtumwaenuog, nompoáe omohkeon, kah nag ann8nog, nussip, yeuyeu qushkek nishnoh pasuk wutch ummatche mayut kah oncheteau8k kutusseongan8oaṣh, kah asuhkauúhteok onkatogig manitt8og nag wuttinneumuhkauónat, kah piṣh kutayimw8 ohkeit, ne anumauunóg, kah k8sh8wóog, qut matta kutahchuwussittam8mw8, asuh kukkeihketai8mw8.
35.16 Newutche wunnaumonuh Jonadab, wunnaumonuh Rechab, usseog wutann8team8onk 8sh8uh, ne ánann8nomp nahoh, qut yeug missinninnuog matta nukkehketunk8og.
35.17 Newaj yeu n8wadt Jehovah ayeuhteaunit um-Manitt8moh Israel, kusseh, nunnuhkinnumauôog Judah kah wame wadohkitcheg Jerusalem, wame machuk ne ayeuuhkone áne ken8nog: newutche nag nukken8nóog, qut nag matta n8tam8og, kah nag n8wehkomóog, qut namp8hamunk8og.
35.18 Kah Jeremiah unnop wek8 Rechabitsog, yeu wussin Jehovah ayeuteaunit um-Manitt8moh Israel, newutche ken8swehtamumw8 wutann8team8onk Jonadab k8shw8, kah kenanawehteomw8 wame ukkuhk8waongaṣh, kah kutussemw8 wame neánan8nukqueóg.
35.19 Newajeh yeu n8wadt Jehovah ayeuteaunit um-Manitt8moh Israel, Jonadab wunnaumonuh Rechab matta piṣh quenanéhik8 wosketompuh nepauinneat anaquabeh micheme.
36.1 KAh nniyeup ut weyaue kodtum8mut Jehojakim wunnaumonuh Josiah Judae ketass8t, yeu kutt8onk uppeyaónukqun Jeremiah wutch Jehovahut, n8wau,
36.2 Nemunumush tuttuppequia[n]ôsuwu b8k, kah ne ut wawawussukwhuṣh, kutt8wongash nish ayeuuhkonittue ânogish Israel, kah Judah, kah wame wutohtimoneaṣh, wutch ne kesukok kôn8nunon, wutch ukkesukkodtumut Josiah pajeh yeu kesukok.
36.3 Pagwodche wek Judah woh n8tam wame machuk ne kod néhheog, onk woh nag qushkeog nishnoh pasuk wutch ummatche mayut onk woh nutahquontam ummatcheseongan8, kah uppanneseongan8.
36.4 Neit Jeremiah wehkomau Baruchoh wunnaumonuh Neriah, kah Baruch wussuhkhum wutch wutt8nut Jeremiah, wame ukkutt8wongaṣh Jehovah, nish ánompaṣh, ut tuttuppequanausue b8kut.
36.5 Kah Jeremiah ann8nau Baruchoh, n8wau, nukkuphaus, matta woh nutóh weekit Jehovah.
36.6 Newutche monchish, kah ogketash ut tuttuppequanausuut ne wásuhkuhhuman wutch nutt8nut, ukkutt8wongash Jehovah ut wu[h]tauogk8out missinninnuog, ut wekit Jehovah, ut matta meetsue kesukkodtut: kah niṣh piṣh wonk kutogketmunash, ut wame wuhtauogk8óut Judah neg sohhogeg wutch wutotanaóut.
36.7 Pâguodcheh piṣh ponamwog uppeantam8ongan8 ut anaquabit Jehovah, kah piṣh qushkeog nishnoh pasuk wutch ummatche mayut, newutche missi ummusquanittam8onk kah wutchenauausuonk ne Jehov[a]h kôn8tog ayeuuhkonittue yeuh missinninnúh.
36.8 Kah Baruch wunnaumonuh Neriah wutussen neane wame ne Jeremiah quoshodtumwaen ánann8nont, ogketamup ut b8kut wuttinn8waongash Jehovah, ut Jehovah wekit.
36.9 Kah nniyeup napanna wutteashe kodtum8mut Jehoiakim wunnaumonuh Josiah Judae ketass8t, ut pasuk8gun adtas8it nepauz, nag wahteauwáhuwaog mat meetsuonk ut anaquabit Jehovah wutch wame missinninnúog ut Jerusalem, kah wutch wame missinninnúog neg wagig Judae keitotanahtu en Jerusalem.
36.10 Neit Baruch ogketamup b8k, ukkutt8wongash Jeremiah ut wekit Jehovah, ut wutchambarumut Gemariah wunnaumonuh Shaphan noh scribe, ut qunnunkquohtag chippinnutunkanit, ahhut petutteamuk wuske squontamut wekit Jehvoah, ut wuhtauogk8óut wame missinninnúog.
36.11 Michajah wunnaumonuh Gemariah, wunnaumonuh Shaphan, n8tog wutch b8kut [vv]ame [vv]uttinn8[vv]aongash Jehovah.
36.12 Neit w8msu en ketass8t weekit, ut wut-chamberumut Scribe, kah kusseh wame sontimóog na wutappinneau, Elishama noh Scribe, kah Del[a]jah wunnaumonuh Shemajah, kah Elnathan wunnaumonuh Achbor, kah Gemariah wunnaumonuh Shaphan, kah Zedekiah wunnaumonuh Hananiah, kah wame sontimóog.
36.13 Neit Michajah na 8wahteauwâhuun wame kutt8wongaṣh nish n8togish: Baruch ágkeetog b8k ut wuhtauogk8óut missinninnúog.
36.14 Newaj wame sontimóog negont8waog Jehudi wunnaumonuh Nethaniah, wunnaumonuh Shelemiah, wunnaumonuh Cushi en Baruch$ut n8waog, nemunuṣh ut kenutcheg[a]nit tuttuppéquianaúsik ne agketaman ut wuhtauogk8[ó]ut missinninnuog, kah peyauṣh; neit Baruch wunnaumonuh Neriah nemunum wuttuppequianaúsik ut wunnutcheganit, kah nah uppeyaonuh.
36.15 Kah nah wuttinóuh nummatappish, kah ogketaṣh ut nehtauogkinnónut.
36.16 Kah n$nih n8tamwehettit wame kutt8wongaṣh wabesuog nishnoh pasuk, kah nag unnaog Baruchoh, wunnamuhkut nuttinnonnánonaṣh ketass8t wame yeush kutt8wongaṣh.
36.17 Kah nag nat8tomauáog Baruchoh, n8waog, ussunan yeuyeu, uttoh kuttin wussukhumunas wame yeush kutt8wongaṣh ut wutt8nut?
36.18 Neit Baruch wunnamp8hamauoh, yeush wame kutt8wongaṣh nuttugqunaṣh nashpe wutt8n, kah niṣh n8sukkuhhumunaṣh nashpe ink ut b8kut.
36.19 Neit sontimóog unnáog Baruchoh, puttogquesh, ken kah Jeremiah, kah howan wahteau8hkitch ut$toh apeóg.
36.20 Kah petutteaunaog ketass8toh, ut mishe-komukqut, qut ponamwog tuttuppequayânôsik ut wut[-]chamberumut Elishama noh Scribe, kah wussinnaoaṣh wame kutt8wongaṣh ut wuhtauogkut ketass8t.
36.21 Neit ketass8t ann8nau Jehudi neemskomunat tuttuppequianaúsik; kah wunnemunnumun wutch wut-chamberumut Elishama noh Scribe, kah Jehudi wutogketamun ut wehtauogut ketass8t, kah wame wehtauogk8óut sontimóog neg kéhchekompauwéhtauoncheg ketass8toh.
36.22 Kah ketass8t appu popone-komukqut, ut pasuk8gun adtahs8it nepauz, kah na n8tau ut ahohtag n8tau chikohteau, ut anaquabit.
36.23 Kah n$nih Jehudi agketog shuoh asuh yauoh wunnepagwoh, w[u]ttummussumun nashpe méqunéhquog, kah wuttinnúhkon n8taut, ne ut ahohtag n8teau, nô pajeh mamusse tuttuppéquianuk mahchikuttaut, ut n8taut ne ahhohtag n8teau.
36.24 Qut matta wabesuog asuh nehnekikkom8og wutohtk8un8aṣh, matta ketass8t asuh howae wuttinneumoh n8taminnit wame yeush kutt8wongaṣh.
36.25 Qut onch Elnathan, kah Delajah, kah Gemariah wehquetumauópanneg ketass8toh matta wutchikkossum8unat tuttuppequiánunk, qut nah mat wunn8tauoh.
36.26 Qut ketass8t ann8team8 Jerahmeel wunnaumonuh Hammelech, kah Serajah wunnaumonuh Azriel, kah Shelemiah wunnaumonuh Abdiel, tohqunnónat Baruch noh Scribe, kah Jeremiah quoshodtumwaen: qut Jehovah wutadtahshuh.
36.27 Neit wuttinn8waonk Jehovah peyaonuk Jermiah, (mahche ketass8t chikkohsuk tuttuppéquianaúsik kah kutt8wongaṣh nish Baruch wasukk8hukupaṣh ut wutt8nut Jeremiah) n8wau,
36.28 Nemunush wonk onkatuk tuttuppéquianausik, kah tanúhsukkuhwhush wame negonne kutt8wongaṣh nish ohtagkupaṣh negonne tuttuppéquianausik, ne Jehojakim Judae ketass8t châgkossik.
36.29 Kah piṣh kuttin Jehojakim Judae ketass8t, yeu wussin Jehovah yeu kutchikkossumunáh tuttuppèquianaúsik kussip, tohwhutch na$ut wussukhuman, Babylone ketass8t pish wunnamuhkut peyau, kah piṣh yeu pagwadtauun ohke, kah piṣh wohkukquôsumau na wutch wosketompoh kah puppinashimwoh?
36.30 Newutche yeu wussin Jehovah papaume Jehojakim Judae ketass8t, matta pish wadchanóon howane appinneat wutappuonganit David, kah nupp8e wuhhogkuh piṣh sohwhôkauónuh ut kussittae kesukodtut, kah ut t8hpue nuhkonut.
36.31 Kah noh piṣh nussasamatoh kah 8skannemunneoh, kah wuttinneumoh, wutch ummatcheseongan8, kah nunnuhkinnumauóog, kah ut wadohkitcheg Jerusalem, kah ut Judae wosketompaut, wame machuk ne ayeuuhkonittue únnog: qut matta kukkeihtam8og.
36.32 Neit Jehovah onkatog nemunum tuttuppéquianaúsik, kah wuttinnumauoh Baruchoh noh Scribe wunnaumonuh Neriah, kah na wuttit wussukhumun wutch wutt8nut Jeremiah, wame b8ke kutt8wongaṣh niṣh Jehojakim Judae ketass8t châgossukupash ut n8taut, kah naut k8tnéhteauunash onkatogaṣh monaash kutt8wongaṣh neyaneyeu8gish.
37.1 KAh ketass8t Zedekiah wunnaumonuh Josiah nompinau Coniahoh wunnaumonuh Jehojakim, neh Nebuchadnezzar Babylone ketass8t kóhtahs8tamwéhteóhpoh ut Judae ohkeit.
37.2 Qut matta nagum asuh wuttinneumoh, asuh ne ohkee missinninnuog kuhkeitamóog wuttinn8waongash Jehovah, nish án8wopash nashpe Jeremiah quoshodtumwaen.
37.3 Kah Zedekiah ketass8t an8team8 Jehucal wunnaumonuh Shelemiah, kah Zephaniah wunnaumonuh Maasejah sephausuaen, en Jeremiahut quoshodtumwaen, n8wop, yeuyeu peantamwanshinnean en Lord num-Manitt8munónut.
37.4 Kah Jeremiah petutteau, kah sohham ut kenugke missinninnútu: newutche nag matta ukkupshagkinóuh.
37.5 Neit Pharaoh ukkenauwameumoh sohhamwop wutch Egypt: kah Caldeansog neg weenuhkogig Jerusalem n8tamwehettit unaunchem8k[o]naongan8, nag nukkodtumwog Jerusalem.
37.6 Neit wuttinnw8aonk Jehovah peyaónuk Jeremiah quoshodtumwaen, n8wau,
37.7 Yeu wussin Jehovah um-Manitt8m8oh Israel, yeu piṣh kuttinnoneau Judae ketass8t noh an8nukquéog en nuhhogkat, nat8tamonteanat, kusseh, ukkenauwameonk Pharaoh ne sohham8m8uk kutann8munkqunnaóut, piṣh qushkeog en Egypt nehenwonche wutohtuóut.
37.8 Kah Caldeansog piṣh wonk peyaog, kah piṣh ayeuuhkontámwog yeu keitotan, kah piṣh wussohkomuneau, kah piṣh wutchikkossumuneau.
37.9 Yeu wussin Jehovah, as8kekomuhteógk kuhhogkaóog, n8wáog, Caldeansog piṣh wunnamuhkut nunnukkonukqunnónog: newutche nag matta piṣh moncheog.
37.10 Tôhkônogque kuttogkomonáoh mamusse Caldeanse kenauwameonk, ne ayeuuhkonukqueógig, kah webe squsháhettis n8chumwehtahwhutcheg missinninnúog ut kenugke nagoh, qut onch nag woh neepóog nishnoh pasuk ut wekit, kah piṣh chikohsumwog yeu keitotan nashpe n8tau.
37.11 Kah n$nihyeup ukkenauwameongan8 Caldeansog neepauwehettit wutch anaquohtag Jerusalem, quhtamunat ukkenauwameonk Pharaoh.
37.12 Neit Jeremiah sohham wutch Jerusalem, ônat wutohkeit Benjamin, na$wutch chippeinat ut nashaue missinninnútu.
37.13 Kah apit 8squontamut Benjamin, askuhwheteae mugquomp na wutappináh, noh ussoweu Irijah wunnaumonuh Shelemiah, wunnaumonuh Hananiah, kah tohqunau Jeremiahoh quoshodtumwaénuh, n8wau, kutontsehtau Caldeansog.
37.14 Neit Jeremiah n8wau, ne pann8waonk, matta nutontsehtauoh, Caldeansog, qut matta ukkehketauoh: neit Irijah tohqunau Jeremiah kah uppas8uh sontimmouhtu.
37.15 Newaj sontimoog musquanumaog Jeremiahoh, kah wuttogkomouh, kah ukkupshagkinau, ut wekit Jonathan noh Scribe, newutche ne ukkupshagkinegonuhkoneau.
37.16 Jeremiah petuttead[t] pohkenaekomukqut, kah wonogquehtu, & Jeremiah na m8chetikqunohteadt,
37.17 Neit Zedechiah ketass8t ann8team8 & uppohquohshagkunuh; & ketass8t ukkeme nat8tomauoh ut wékit, kah n8wop, sun ne teagwe kutt8onk wutch Jehovahut? kah Jeremiah n8wau, ohtau, newutche n8wau, ken pish kupponit ut wunnutcheganit Babylone ketass8t.
37.18 Nano Jeremiah unnau ketass8toh Zedechiahhoh, toh kittinne matchenehesh, asuh kittinneumog, asuh yeug missinninnuog, waj kuppishagkinneog?
37.19 Uttiyeug kukquoshodtumwaeneumog, neg quoshodtumunkqueaneg, n8wahettit, Babylone ketass8t matta pish kutayeuuhkonuk8 asuh yeu ohke.
37.20 Newutch yeuyeu n8tash k8wehquetumoush, woi nul$Lordum ketass8t, nunnanumpanwaonk tapeneaumunach ut anaquabean k8wehquetumoush, onk woh mo kukqushkeahheu en wekit Jonathan noh Scribe, ishkont ná nuttit nuppun.
37.21 Neit Zedechiah ketass8t ann8team8 woh pononat Jeremiah kuppishagkinnittue chippinneutunganit, kah asekesukokish woh wutassamonaoont kodchuhki petukqunnunk wutch wuttaumaogkumut petukqununganehteaenuog, nô pajeh wame petukquneg keitotanat mahtshunk yeu wuttinne Jeremiah appin kuppishagkinnittue chippinneutunganit.
38.1 NEit Shephatiah wunnaumonuh Mattan kah Gedaliah wunnaumonuh Pashur kah J[u]cal wunnaumonuh Shelemiah kah Pashur wunnaumonuh Malchiah, nag n8tamw[ô]g kutt8wongash nish Jeremiah an8wajish en wame missinninnuut, n8wau,
38.2 Yeu wussin Jehovah, noh yeu apit keitotanat, pish nup nashpe togkodteg, nashpe mahshagquodt, kah nashpe enninneaonk, qut noh sohhog en Caldeansut pish pomantam: newutche noh pish ohto uppomantamoonk wutch toh an tohqunuk, kah pish pomantam.
38.3 Yeu wussin Jehovah, yeu keitotan pish wunnamuhkut magun en wunnutchegan8out Babylone ketass8t ukkenauwameonk, neg pish sohhogig
38.4 Newaj sontimoog unnahettit ketass8toh, k8wehquetumauunumun yeuoh wosketomp nushunach: newutche yeu wuttiñe n8chumwehteauun wunnutchegan8oash ayeuhteaenuog neg apitcheg yeu otanat, kah wunnutcheganooash wame missinninnuog, nish anont kutt8wongash newutche yeuoh wosketomp matta natinneham8 8niyeuongan8 yeug missinninnuog, qut woskehuonat.
38.5 Neit Zedechiah kétass8t n8wau, kusseh noh appu kenutchegan8out, newutche ketass8t matta woh toh kuttin wuttamhik8.
38.6 Neit nag nemunaog Jeremiahoh, kah wuttinuhkonauh ut uppohkononogk8mut Malchiah wunnaumonuh Hammelech, ne [ó]htag kuppishagkinnittue chippinnutonganit, kah n8kompanaog Jeremiahoh nashpe pemuneahtonash: kah ut pohkenonogque matta nippen8, qut pisseogquanu8: neit Jeremiah quttaueu ut pisseogqu[a]nit.
38.7 Neit Ebedmelech wut-Ethiopian, pasuk euneuch ut ketass8t wekit, n8tog nag ponaog Jeremiahoh pohkinnaonogqut (ketass8t neit apit ut Benjamine squontamut.)
38.8 Ebedmelech sohham wutch wekit ketass8t kah ken8nau ketass8toh n8wau,
38.9 Nul$Lordum ketass8t yeug wosketompaog matche usseog wame ne anheahettit Jeremiahhoh quoshodtumwaenuh neh pánonteahetticheh en pohkinonogqut, kah noh nahen paskanontam ut ayeuonganit ne ayit, newutche matta wonk petukqununganun8 ut keitotanat.
38.10 Neit ketass8t ann8nau Ebedmelech wut-Ethiopian, n8wau, neemun yeu wutch nishwinchahkodtog wosketompaog, kah kuhkuhquin, Jeremiah quoshodtumwaenin wutch pohkenónog[p]ut, ash na nupp8kup.
38.11 Neit Ebedmelech neemunau wosketompuh, kah petutteau wekit ketass8t ut agwe nompak8unnekomukqut, kah na 8tinnumun nukkononákinaṣh, kah nukkonéwhiash, kah niṣh uppinnompánumaú[o]náoaṣh nashpe pemunneahtonaṣh en pohkinónogqut en Jeremiahut.
38.12 Kah Ebedmelech wut-Ethiopian unnau Jeremiahoh, ponsh yeuyeu yeush nukkononakinash, kah nukkonéhwhiaṣh agwe kenukqueit agwe pemuneohtonit, kah Jeremiah ne wutussen.
38.13 Neit kuhkuhqu[n]aoh Jeremiah nashpe pemuneohtanash, kah nag wunneemun[o]uh wutch pohkinónogqut, kah Jeremiah appu kuppishagkinnittue chippinnutunkanit.
38.14 Neit Zedekiah ketass8t ann8team8, kah nemunumau, Jeremiahoh quoshodtumwanúh, ut nashwunnú8k ahhut petutteamuk Jehovah wekit, kah ketass8t unnau Jeremiahoh, kenat8tomouṣh ne teag adtahtiéhkon ne teag.
38.15 Neit Jeremiah unnau Zedekiahoh, wahteauwahunon sunnummatta woh wunnamuhkut kenusheu? kah kogkuhtimunon, sunnummatta woh kukkehketiyeu?
38.16 Neit ketass8t kemu chadchekéimoh Jeremiahoh, n8wau, pomantog Jehovah noh ayimukquean yeuh keteahogkôunoh, matta kenushin8h, asuh matta nummag8 kuhhog en wunnutchegan8wóut yeug woskeompaog kod nushhukqueaneg.
38.17 Neit Jeremiah unnau Zedekiahoh, yeu wussin Jehovah um-Manitt8m8oh ayeuteaog, um-Manitt8m8oh Isr[à]el, tohneit wunnamuhkut sohhaman en wussontim[ô]mut Babylone ketass8t, neit kukketeahogkou piṣh pomantam, kah yeu keitotan matta piṣh chikohtano n8taut, kah piṣh ken kuppomantam, kah kek.
38.18 Qut matta sohham8an en wussontimómut Babylone ketass8t, neit piṣh yeu keitotan magun en wunnutchegan8óut Caldeansog, kah nag piṣh wutchi[k]kossùmuneau ut n8taut, kah matta piṣh kuppohquohham8 wutch wunnutchegan8out.
38.19 Kah Zedekiah ketass8t unnau Jeremiahoh, n8wabesuon Jewsog neg anogquehcheg Caldeansog, ishkont nag nupponukquog wunnutchegan8óut Caldeansog, kah nuttôontohkônukquog.
38.20 Qut Jeremiah n8wau, nag matta piṣh magwog kuhhog, n8swetaṣh k8wehquetumoush 8wadtauatonkqussuonk Lord, ne ânun: neit piṣh k8nihukqun, kah kukketeahogkou piṣh pomantam.
38.21 Qut sekeneaman sohhamun, yeu kutt8onk ne Jehovah nahtussit.
38.22 Kah kusseh, wame mittamwussissog sekqshoncheg ut Judae ketass8t wekit piṣh sohh8wunóog ut wussontimóm8ut Bablyone ketass8t, kah yeug piṣh n8waog, keetompaog kukkitchittôusháhikquog, kah kussohkunkquog, kusseetash quttauushauṣh ut pissagquanit, kah nag qushkeog.
38.23 Neit nag piṣh sohh8wunaog wame kummittamwussoh kah kummukkiésumoh en Caldeansut, kah matta piṣh kuppohquohham8 wutch wunnutchegan8out, qut piṣh ken kuttohqunit nashpe wunnutcheg Babylone ketass8t: kah yeu piṣh kutchikkossumwáhtauun keitotan ut n8taut.
38.24 Neit Zedekiah unnau Jeremiahoh, howan wohteau8hkitch yeush kutt8wongaṣh kah matta piṣh kenupp8.
38.25 Qut sontimóog n8tamwehettit kukkeket8hkouṣh, kah nag peyaonukquean, kah unnukquean, wahteauwáhenan uttoh âun adt ketass8t: ahque adtohtaiinnean, kah matta kenushin8mun, kah wonk toh ánukquean ketass8t.
38.26 Neit nag piṣh kuttinnóog, nupponamup n8wehquetum8onk anaquabit ketass8t, woh mo nukqushkeáhik8unat en [J]onathan wekit naut nuppunat.
38.27 Neit wame sontimóog peyaonóog Jeremiahoh, kah nag wunat8tomauóuh, kah wuttinónash wame niṣh neaunak ketass8t ánann8nont: neit wutahque keket8hkauóuh, newutche matta wahsham8 ne teag.
38.28 Neit Jeremiah appu kuppishagkinittue chippinnutunkanit pajeh nâ kesukok Jerusalem sohkomuk, kah na wutappineah Jerusalem sohkomuk.
39.1 PAsuk8gun wutteashe kodtum8muk Zedekiah Judae ketass8t, ut piogqussit nepauz, Nebuchádrezzar Babylone ketass8t, kah wame ukkenauwameónk ayeuuhkonittue peyaontamwog Jerusalem, kah nag 8wéenuhkomuneau.
39.2 Nabowunnukqutte kodtum8mit Zedekiah, ut yaue nepauzsaut, kah pasuk8gun adtashikqunohhog, keitotan pokqsheau.
39.3 Kah wame wussontimom[ô]h Babylone ketass8t petutteaog, kah appuog nasha[ú]e usquontamut, Nergal-Sharezer, Samger-Nebo, Sarsechim, Rabsaris, Nergal-Sharezer, Rabmag, kah wame onkatogig Babylone ketass8t wussontimómoh.
39.4 Kah n$nih[,] Zedekiah Judae ketass8t noh nauont, kah wame ayeuhteénúh, neit nag wussem8og, kah sohhamwog wutch [ó]tanat nukkonáeu, en may$ut ne kishke ketass8t tanohketeaonganit, en squontamut ut nashaue neese qussukquaneuntunkanit, kah en sohham mukoshquttae may$ut.
39.5 Qut Caldeansog ukkenauwameongan8 nah wunn8swuttahwhóuh, kah mattanáog Zedekiahoh ut Jerichoe mukoshquttaut, k[á]h tohqunáhettit, nag uppas8óuh Nebuchadnezzarut Babylone ketass8t ut Riblah ut ohkeit Hamath, uttoh adt wussumomp.
39.6 Neit Babylone ketass8t nushau wunnaumonuh Zedekiah ut anaquabit, ut Riblah, kah wonk Babylone ketass8t nushau wame Judae sontimuh.
39.7 Nano, skojkesukquánau Zedekiahoh, kah wutáhtogkuppanuh chainsaṣh wutuss8unónat Babylon.
39.8 Kah Caldeansog chikkossumwog ketass8t wek, kah wek8oash missinninnuwog ut n8taut, kah n8konteaog Jerusaleme pummeneutunk.
39.9 Neit Nebuzaradan askuhwheteáe mugquomp missinóhteau ashqshoncheg missinninnuog, neg apitcheg keitotanat, kah yeug amaéhcheg, ummosogquéhtunkquoh, kah onkatogig missinninnuog neg ashqshoncheg.
39.10 Qut Nebuzaradan askuhwheteáe mugquomp nukkonau matchekue missinninnúh neg monteag ohtau8gig ut ohkeit Judah, kah nah wuttinnumauoh weenominneohtekonaṣh kah ohteukonash ne nan ahquompág.
39.11 Kah Nebuchanezzar ketass8t ann8nau papaume Jeremiah, Nebuzaradan askuhwhetae mugquomp, n8wau,
39.12 Nemun kah wunádchan, kah woskeheúhkon, qut unneh ne woh ánukquean.
39.13 Neit Nebuzaradan askuhwhetae mugquomp, ann8team8, kah Nebushazban, Rabsaris, kah Nergal-Sh[a]rezer, Rabmag, kah wame wussontimómuh Babylone ketass8t.
39.14 Nag ann8team8og kah neemunoog Jeremiahoh wutch kuppishagkinnittue chippinnutunkanit, kah wutáhtashónuh ut Gedaliah wunnaumonuh Ahikam, wunnaumonuh Shaphan, woh nummonchanónat en weekit, neit weechayeumau missinninnúh.
39.15 Neit wuttinn8waonk Jehovah peyaónuk Jeremiah ash kophâusit kuppishagkinnittue chippinnútunkanit, n8wau,
39.16 Monchish ken8s Ebedmelech wut-Ethiopian, n8wash, yeu wussin Jehovah ayeuhteaunit, um-Manitt8moh Israel, kusseh, nunnuhkinnumau nuttinn8waongaṣh yeuoh keitotan, wutche machuk kah matta wanegik, kah nish pish pakodche n$niyeuash ut anaquabean.
39.17 Qut kupppohquohwhunush ne kesukok wussin Jehovah, kah matta pish kupponitteoh wunnutchegan8óut yeug wosketompaog quoshadcheg.
39.18 Newutche wunnamuhkut kuppohquohwhunush, kah matta piṣh kuppenushoh n[a]shpe togkodteg, qut pish kuppomantam 8w[o]ntam kuttohqunnum8onk, newutche kuppabuhtanumeh wussin Jehovah.
40.1 WUttinn8wank ne pauhónukqut Jeremiah wutch Jehovahut, mahche Nebuzaradan askuhwhetae mugquomp moncheáheont wutch Ramath, noh nemunont tohtogkuppissit chainsaṣh, ut kenugke wame neg masinohteamukeg wutch Jerusalem kah Judah, nag masinohteamukeg en Babylon.
40.2 Kah askuhwheteae mugquomp nemunau Jeremiahoh, kah wuttinuh, Lord kum-Manitt8m matche ken8tam ne machuk yeu ut ayeuonganit.
40.3 Yeuyeu Jehovah uppaudtauun, kah wutussen ne an8wop: newutche kummatcheneheomw8 Jehovah, kah matta ken8swehtam8mw8 8wadtauatonkqussuonk, newaj yeu nuhkuhkongqueóg.
40.4 Kah yeuyeu kusseh, kutompenush yeu kesukok wutch chainsash ohtagish kenutcheganit; wekontaman k8weechaiinneat Babylon, peyaush, kah k8ne nanauwuhhesh; qut matta wekontam8an k8weechaiinneat en Babylon, ne nohtaj: kusseh wame ohke anaquabean; uttoh wekontaman ónat ne âush.
40.5 Kah asquam quashkeit, n8wop, qushkish wonk en Gedaliahut wunnaumonuh Ahikam, wunnaumonuh Shaphan, neh Babylone ketass8t nanawunumwaheumpoh wame Judae keitotanash, kah noh weetom ut kenugke missinninnuog: asuh aush uttoh an tapeneaman ônat neit askuhwheteae mugquomp wuttinnumauoh m[é]echum, kah onkquatunk, kah ummoncheaheuh.
40.6 Neit Jeremiah âonau Gedaliahoh wunnaumonuh Ahikam en Mizpah, & 8weetomuh ut kenugke missininnuh neg asqunutcheg ut ohkeit.
40.7 Neit wame kenauwamee mukquompaog ut ohteuhkontu, nag kah 8wosketomp8m8uh, n8tamohettit Babylone ketass8t nanawunnumwaheau Gedaliahoh wunnaumonuh Ahikam, ut ohkeit: & wutahtohshuh wosketompoh, kah mittamwussissoh kah mukkiesoh, madchekitcheg ut óhkeit, neg sequnutcheg wutche ma[u]nohteamukeg ut Bablyon;
40.8 Neit nag peyaonaog Gedaliahoh ut Mizpah, Ishmael wunnaumonuh Nethaniah, & Johanan kah Jonathan wunnaumonuh Kareah, & Serajah wunnaumonuh Tanhumeth; & wunnaumonuh Ephai, wut-Netophathite[,] kah Jezaniah wunnaumonuh wut-Maachathite, nag kah 8wosketompom8uh,
40.9 Kah Gedaliah wunnaumonuh Ahikam, wunnaumonuh Shaphan, nah wutchadchekeimuh, kah wuttinninneum8uh, n8wau, wabesehteok k8tinninneumuhkauonaoont Caldeansog: wutohkek yeu ohkeit, kah wuttinninneumuhkok Babylone ketass8t, & pish k8niyeuwontamuneau.
40.10 Kah nen, kusseh, nuttai Mizpah wuttinninneumuhkauonat Caldeansog, neg pish páuh[ó]nukqueagig: qut kenaau mauinne[á]k wine, kah neepunné meechummuongash kah pummee, kah nish ponam8k k8wishquaout kah ayek kukkeitotanahtu, nish attumunumogish.
40.11 Nano wame Jewsog ut Moab, kah kenugke Ammonitsog, kah ut Edom, & neg ayitcheg wame ohkeit, nag n8tamwehettit Babylone ketass8t, sequnau Judae sequnutcheg, kah nanawunnumwaheau Gedaliahoh wunnaumonuh Ahikam wunnaumonuh Shaphan.
40.12 Wame Jewsog qushkeog wutch wame ayeuonganehtu uttoh an8kauuttus, kah nag peyaog Judae ohkeit, en Gedaliahut, en Mizpah, kah nag mukkinnumwog wine, kah neepunne meechummuongash m8naash.
40.13 Nano, Johanan wunnaumonuh Kareah, kah wame kenauwamee mugquompaog ut ohteuhkontu, nag peyaonaog Gedaliahoh ut Mizpah.
40.14 Kah wuttinuh, sun kuppahke wahteoh, Baal Ammonitse ketass8t, ann8nau Ishmaeloh wunnaumonuh Nethaniah kenushikqunat qut Geadliah wúnnaumonuh Ahika matta wunnamptauoh.
40.15 Neit Johanan wunnaumonuh Kareah, keme ken8nau Gedaliahoh ut Mizpah, n8wau, k8wehquetumoush moncheti, kah nunnush Ishmael wunnaumonuh Nethaniah, kah matta howan pish 8wahteau8un, tohwutch woh noh nushikquean, neg wame Jewsog miaehtunkquéaneg, woh noswaiyeuog, kah yeug sequnutcheg ut Judah woh pagwanoog.
40.16 Qut Gedaliah wunnaumonuh Ahikam, unnau Johananoh wunnaumonuh Kareah, matta yeu pish kutussein, newutche kuppann8wáh Ishmael.
41.1 KAh n$nih, ut nesausuk adtahs8it nepauz, Ishmael, wunnaumonuh Nethaniah wunnaumonuh Elishamah, ketass8tamwe wuskannem, kah wussontimausoh ketass8t piogqussuoh woskeotmpuh weechog, peyaonog Gedaliahoh wunnaumonuh Ahikam ut Mizpah, kah na meechwog petukqunneg ut Mizpah.
41.2 Neit Ishmael wunnaumonuh Nethaniah kah piogqussuh wosketompuh weechogqutcheh neepoog, kah togkomaog Gedaliahoh wunnaumonuh Ahikam wunnaumonuh Shaphan nashpe togkodteg, kah wunnushouh, neh Babylone ketass8t nanawunnumwaheompoh ut ohkeit.
41.3 Ishmael wonk nushau wame Jewsoh, neh weechayeumumpoh, weeche Gedaliah ut Mizpah, kah Caldeansog neg na apitcheg, kah ayeuhteaenuog.
41.4 Kah n$niyeup, nahohtôeu kesukok mahche nushit Gedaliah, k[á]h matta howan 8wahteauouun.
41.5 Na 8muneau nawhutche wutch Shechem, wutch Shiloh, kah wutch Samaria, shwosuk tahshinchagkodtog, m8sôsik 8weeshitt8un8òash, wuthogk8un8ash nehneekuhkôsuash, kah neekussôsik wuhhogkauh, mag8ongash kah weetemungquok ohtag wunnutchegan8óut, nish paudtauunat wekit Jehovah.
41.6 Kah Ishmael wunnaumonuh Nethaniah, sohham wutch Mizpah nah wunnogskauonat, nauwadtohpausu ne ayont, kah n$nih nah nogskauo[n]t, nah wuttinuh, peyaón8k Gedaliah wunnaumonuh Ahikam.
41.7 Kah n$nih paahettit nô|8tâni, Ishmael wunnaumonuh Nethaniah nah wuñushoh, kah wuttinuhkonuh ut nanashaue pasáhtheganit, nagum, kah wosketompuh neh weechógqutcheh.
41.8 Qut piukqussuog ut kenugke wuhhogkaout neg anoncheg Ishmaeloh, ahque nushinnean, nutohtomun nompak8unash ut ohteuhkontu, wheatash, kah barlyhash, kah pummee kah hony, neit kehchithau, kah matta wunnushoh ut kenugke wematut.
41.9 Kah ne passohtheg ne Ishmael petuhteadt wame nupp8e wuhhogkauh (neh nashoncheh newutche Gedaliah) né Asa ketass8t ayikup wutche u[k]qushaonk Baashahoh Israelle ketass8toh, kah Ishmael wunnaumonuh Nethaniah wunnumwamechumuhkon neh nashómukeh.
41.10 Neit Ishmael missinohteau wame sekqshonutcheh missinninúh ut Mizpéh, ketass8t wuttaunoh, kah wame missinninúog, neg sekqshoncheg ut Mizpah: neh Nebuzaradan askuhwhete[a]e mugquomp ohtúhshau Gedaliahoh wunnaumonuh Ahikam; kah Ishmael wunnaumonuh Nethaniah ummissinóhkonu[h] kah monchu qushkogkonat en Ammonitsut.
41.11 Qut Johanan wunnaumonuh Kareah, kah wame kenawamee mugquompaog, n8tamwehettit wame ne machuk Ishmael wunnaumonuh Nethaniah ne asit,
41.12 Neit nemunaog wame wosketompuh, kah ayeuuhkonaog Ishmaeloh wunnaumonuh Neth[a]niah, kah nag wunnamheouh ut kishke mishe nippeut ne ut Gibeon.
41.13 Kah n$nihyeup, wame missinninnuog neg weechayeumoncheg Ishmaeloh, n[a]uahettit Johananoh wunnaumonuh Kareah, kah wame kenauwamee mugquompaog, neh weetómukqutcheh, neit weekontamwog.
41.14 Neit wame missinninnúog neh Ishmael masinohteacheh wutch Mizpah, quinnuppeog, kah qushkeog, kah auog Johananut wunnaumonuh Kareah.
41.15 Qut Ishmael wunnaumonuh Nethaniah pohquohham wutch Johananut, kah weeche shwosuk tahsuog, kah auog Ammonitsut.
41.16 Neit Johanan wunnaumonuh Kareah, kah wame kenauwamee mugquompaog, nag neemunáog wame ashqshonutcheh missinninnúh, neh pohquohwhunoncheh wutch Ishmaelut wunnaumonuh Nethaniah, wutch Mizpah, (mahche nushont Gedaliah wunnaumonuh Ahikam) menuhkesue ayeuhteaenúog, kah mittamwussissog, kah mukki[é]sog, kah Eunuchsog neh wôs8oncheh Gibeon.
41.17 Kah nag monch[é]og, kah appuog wutappuonganit Chimham, ne kishke Bethlehem, woh wutch petutteamuk en Egypt.
41.18 Wutch Caldeansog: newutche nag ukqushóuh, newutche Ishmael wunnaumonuh Nethaniah nushop Gedaliahoh wunnaumonuh Ahikam, neh Babylone ketass8t nanawunnumwáheumpoh ut ohkeit.
42.1 NEit wame kenauwamee mugquompaog, kah Johanan wunnaumonuh Kareah, Jeremiah wunnaumonuh Hoshajah, kah wame missinninnuog wutch peississit pajeh masugkenuk, nag pas8tshaog.
42.2 Kah unnaog J[e]remiahoh quoshodtumwaénuh, k8wehquetumunumun, n8wehquetum8onganun tapeneunkqutch ut anaquabean, kah peantamwanshinnean en Jehovah kum-Manitt8mut, wutche wame yeug ashqshoncheg (newutche nutogguhse sekqshomun wutch mattaanukuppanneg, neh kuskesukquash yeuyeu nauoncheh)
42.3 Onk woh Jehovah kum-Manitt8m nunnáhtinukqun may uttoh woh aôog, kah ne woh aséog.
42.4 Neit Jeremiah quoshodtumwaen nah wuttinuh, ken8tauunumw8, kusseh, nuppeantamau Jehovah kum-Manitt8mw8 neaunak kukkutt8wonganooash, kah pish nnih, uttoh áne Jehovah namp8hamunkqueóg, pish k8wahteauwáhenuneau: wanne teag kukkogkôununumauun8mw8.
42.5 Neit nag unnáog Jeremiahoh, Lord noh wunnamuhkutee, kah pabuhtánumwe wauwaeni[e]ch nashauwe ut nenawun, matta usseog neaunak wame nish Jehovah kum-Manitt8m, ann8nukqueániṣh en nuhhogkanónut.
42.6 Wanegik asuh machuk n8swehtamumun 8wadtauatonkqussuonk Jehovah num-Manitt8mun, noh ánunn8nunog, onk woh n8niyeuhhikqunan n8swehtomog 8wadtauatonkqussuonk Jehovah num-Manitt8mun.
42.7 Kah n$nihyeup mahche piogkukquinogok, wuttinn8waonk Jehovah peyaónuk Jeremiah.
42.8 Neit wehkomau Johananoh wunnaumonuh Kareah, kah kenauwamee mugquompaog, neh weechayeumukqutcheh, kah wame missinninnuog wutch peississit pajeh masugkenuk.
42.9 Kah nah wuttinuh, yeu wussin Lord um-Manitt8moh Israel, noh ánano8seógkup, kupponamunat k8wehquetumo8ongan8 [ú]t anaquabit.
42.10 Ash yeu pumappeóg ohkeit, neit k8wekikónunumw8, kah matta ken8kinin8mw8, kah kutohteuhkonunumw8, kah matta kuppohqunun8mw8, newutche nutáuskoiantam wutche machuk ne anhén[n]óg.
42.11 Wabesuonúhteok Babylone ketass8t, noh quoshog, noh wabesuonúhteogk wussin Jehovah, newutche k8weetómunumw8 k8wadchanunaóont, kah kuppohquohwhununnaóont wutch wunnutcheganit.
42.12 Kah kummonanumunumw8, onk woh kummonánumukou, onk woh kukqushkeáhik8 en nehenwonche kutohtkeout,
42.13 Qut unn8waog matta n8tohtéumun yeu ohkeit, kah matta n8swehtam8mun 8wadtauatonkqussuonk Jehovah kum-Manitt8mw8.
42.14 N8waog, matchaog, qut nutômun ohkeit Egypt, uttoh mo adt naum8og mattompog, kah matta nunn8tam8mun mishont8wae trumpet, kah matta pish nukkodtitteam8mun petukquneg, kah na nutáyinnean.
42.15 Kah yeuyeu newutche n8tam8k wuttinn8waonk Jehovah, kenaau askqshéogish Judah, yeu wussin Jehovah ayeuteaunit um-Manitt8moh Israel, tohneit mamusse ponamok kuskesukooaṣh petukonat en Egypt na$ut keohteainneat.
42.16 Neit pish n$nih, togkodteg ne quohtamóg, ne pish kummattan[ú]kqunneau ut ohkeit Egypt, kah mahshagquodt ne quohtamóg, pish môsogque asuhkongquneau ut Egypt, kah na pish kuttit nuppuneau.
42.17 Ne pish wuttinniinneau wame nag anaquohtunkeg wuskesuk88aṣh ônat Egypt, na ut kéohteáinneat, nag pish nupwog nashpe togkodteg, nashpe mahshagquodt, kah nashpe enninneaonk, kah matta howan nag pish wusseksqshoh, asuh pohquohhamóh machuk ne nóhkenumauog.
42.18 Newutche yeu wussin Jehovah ayeuteaunit, um-Manitt8moh Israel, neane nummusquantamóonk kah nunnisquétuonk sókenumauoneau wadohkitcheg Jerusalem; ne ne nunnisquétuonk pish kussókenumonteaneau petutteaóg Egypt; kah kenaau pish kummattanumitteae utteamw8, kah kutchepshónitteamw8, kah kummatchenànumitteamw8 kah kutushpinanitteamw8, kah matta pish wonk yeu ayeuonk kenaum8uneau.
42.19 Jehovah n8wau papaume kenaau, woi kenaau sekqshaógish Judah, onteógk Egypt, pahke wahteau8k, kukquosháe amaumunnumw8 yeu kesukok.
42.20 Newutche kuteiantoge ussemw8 kuttahh8wout án8néóg en Lord kum-Manitt8m8wóut, an8waog, peantamwanshinnean en Lordut núm-Manitt8munónut, kah neaunak wame ne Jehovah an8wadt, ne ne w[e]ahteauwáhinan, kah mos nutussenan.
42.21 Kah yeuyeu yeu kesukok k8wahteauwáhenuneau, qut matta ken8swehtamomw8 8wadtauatonkqussuonk Jehovah kum-Manitt8mw8, asuh ne teag ne ann8sit en kuhhogkaóut.
42.22 Newutche yeuyeu pahke wahteau8k, pish kenup[m]w8 nashpe togkodteg, nashpe mahashagquodt, kah nashpe enninneaonk, ut ne ayeuonganit ne an kodtantamóg penuwohteainneat.
43.1 KAh n$nih, Jeremiah mahche ken8nont wame missinninnùh, wame ukkutt8wongaṣh Jehovah um-Manitt8m8uh, wutche nish Jehovah um-Manitt8m8uh an8teamwutcheh nah en, wame yeush kutt8wongaṣh
43.2 Neit Azariah wunnaumonuh Hoshajah, kah Johanan wunnaumonuh Kareah, kah wame pahtuánumwutcheg, nag keket8kaog unnáog Jeremiahoh, kuppann8wayim: Jehovah num$Manitt8mun, matta kutann8nuk8h n8wonat, onteógk Egypt na$ut kéohteaineat.
43.3 Qut Baruch wunnaumonuh Neriah kenushquáh en kutáyeuuhkónukqunnanónut, ummagunat kuhhogkaunonash en wunnutchegan8óut Caldeansog, onk woh nag kenushikqunnónog kah kummissinóhkonukqunnanonut en Babylon.
43.4 Neit Johanan wunnaumonuh Kareah kah wame kenauwamee mugquompaog, kah wame missinninnúog matta n8swehtamóog 8wadtauatonkqussuonk Jehovah, wutohkinneat Judae ohkeit.
43.5 Qut Johanan wunnaumonuh Kareah, kah wame kenauwamee mugquompaog, nag neemunáog wame askqushóncheg ut Judah, kah neg quashkécheg wutch wame wutohtimóinneat uttoh ann8kauut, ayinneat Judae ohkeit.
43.6 Wosketompaog, kah mittamwussissog, kah peississog, kah ketass8t wuttaunoh, kah nishnoh howan, neg Nebuzaradan askuhwheteáe mugquomp sequnnumauoncheh Gedaliahoh wunnaumonuh Ahikam, wunnaumonuh Shaphan, kah Jeremiah quoshodtumwaen, kah Baruch wunnaumonuh Neriah.
43.7 Neit peyaog ohkeit Egypt, newutche matta n8swehtam8og 8wadtauatonkqussuonk Jehovah: neit peyaog Taphnes.
43.8 Neit wuttinn8waonk Jehovah peyaonuk Jeremiah ut Taphnes, n8wau,
43.9 Nemunush mogke qussukquanash ut kenutcheganit, kah niṣh adtahtaaṣh ut man8skut ut ahhutchikkoswut bricksog, ne ahhut petutteamuk Pharaoh wek ut Taphnes, ut anaquabhettit Judae wosketompaog:
43.10 Kah nag us, yeu wussin Jehovah ayeuteaunit um$Manitt8moh Israel, kusseh, nutann8team, kah nunneemun Nebuchadnezzar Babylone ketass8t, nuttinneum, kah nukquenahtóh wutappuonk ut woskeche yeush qussukquanaṣh nish adtahtauoniṣh, kah ne woskeche piṣh wuttit sepágenumun wussontimóe kommuk.
43.11 Kah peyont piṣh togkodtam Egypte ohke: neg woh napukeg en nuppunnat, neg woh masinácheg en missinnáinneat, neg woh wutch togkodteg en togkodteganit.
43.12 Kah nunn[a]shqunánum n8teau en wekuóut Egypte manitt8og, kah niṣh piṣh wutchikkossumunaṣh, kah piṣh ummissinóhkonuh, kah pish hogk8 Egypte ohke, onatuh nanaushepsaen ágqut wuthogk8onk, kah na 8ch piṣh wunohteáe sohhamun.
43.13 Kah piṣh wonk pokshanáog Bethshemeshe unneukontunkanog, ne ohtag Egypte ohkeit, kah wek8óash um-manitt8m8uh Egyptiansog pish wutchikkossumunaṣh n8taut.
44.1 WUttinn8waonk ne pauhonukqut Jeremiah papaume wame Jewsog neg wadohkitcheg Egypte ohke, neg wadohkitcheg Migdol, kah Tahpanhes, kah Noph, kah ut wutohkeit Pathros, n8wau,
44.2 Yeu wussin Jehovah ayeuteaunit um-Manitt8moh Israel, kenaumw8 wame machuk ne án nuhkinnumauog Jerusalem, kah wame Judae keitotanéhtu: kah kusseh yeu kesukok touushin, kah matta howan na 8tohkéin.
44.3 Newutche ummatcheseonganooash niṣh asehettichish, numm8m8sqhikqunnaóut, newutche chikossumauópanneg weetemungquok wuttinneumuhkauónat onkatogig manitt8og, neh matta waheáhettegeh matta nag, asuh kenaau, asuh k8sh8woog.
44.4 Qut nutann8nomp en kuhho[g]kaóut wame quoshodtumwae nuttinneumog, nompoae omohkeon, kah ann8nog, nussip, ussehteogk ne nishkeneunkquok ne sekeneam.
44.5 Qut nag matta n8tamoog, kah matta ahchusittam8og, quinnuppenat wutch ummatcheseongan8óut, matta chikohsumauónat weetemungquok onkatogig manittoog.
44.6 Newaj nunnishquetuonk kah nummusquantamoonk sohkenumomp kah nasqunop ut Judae keitotanáhtu, kah Jerusalem[e] toumáogquehtu, kah niṣh mohchim8ash kah touishineash neane yeu kesukok.
44.7 Newutche yeuyeu yeu wussin Jehovah um-Manitt8m8oh ayeuteáog, um-Manitt8m8oh Israel, tohwaj yeu unayeúhkone matchenéheog kukketeahogkôn8, tummehtahwhonat wutche kuhhogkaout wosketomp kah mittamwossis, mukkies kah n8nuk wutch Judah, matta kussequnitteaunnaóut.
44.8 Newutche kumm8m8sqhimw8, nashpe kenutchegane anakausuwonganooash, châgossumauog weetemungkquok onkatogig manitt8og, ut ohkeit Egypt, uttoh a[ó]og kutayeinneaóut, onk woh kuttummetahwhomw8 kuhhogkaoog, onk woh kummattanumitteamw8, kah kukkehkômitteamw8 ut kenugke wame ohkee wutohtimóneáhtu.
44.9 Sun k8wananittamw8 ummatchetowongan8 k8sh8[ô]og, kah ummatchetowongan8 Judae ketass8tamwog kah ummittamwuss8uh ummatchetowongan8, kah nehenwonche kummatchetowongan8, kah kummittamwuss8oog ummatchetowongan8, niṣh aséhetticheh ut Judae ohkit, kah ut Jerusaleme toumáogquehtu.
44.10 Nag matta pohqueteahá8og pajeh yeu kesukok, kah matta wabeséog, kah matta pomushaóntam8og nuttinnaumatuonk, kah nukkuhk8waongash niṣh ponamónish anaquabeóg kah anaqu[a]hettit k8sh8óog.
44.11 Newutche yeu wussin Jehovah ayeuhteaunit um-Manitt8moh Israel, kusseh, kutayeuuhkonittue ponamauonumw8 nuskesuk wutche machuk, kah tummetahwhonat wame Judah.
44.12 Kah nunneemun ashqshoncheg ut Judah, neg anaquoushácheg Egypt na$ut penuwohteáinneat, kah nag piṣh wame mohtuppaéog, kah penushaog ut ohkit Egypt: nag piṣh mahchim8og nashpe togkodteg, kah nashpe mahshagquodt, kah nag piṣh nupwog wutch peississut pajeh masugkenut, nashpe togkodteg kah nashpe mahshagquodt kah nag piṣh mattanittuonk, chepshaonk, kah matánum8[utt]uonk, kah ushpunadtuonk.
44.13 Newutche nag nussasamatahwhóog wadohkiitcheg Egypte ohkeit, neane sasamatahwhogkup Jerusalem nashpe togkodteg, nashpe mahshagquodt kah nashpe enninneaonk.
44.14 Newaj matta howan ashqshoncheg ut Judah neg aóncheg Egypte ohkeit, na$ut n8sausinneat, piṣh pohquohhamm8 asuh sekqshó[o]u, woh nag qushkenóont en Judae ohkeit, ne kodtantamw[é]hettit, en qushkénat, na ayinneat newutch matta piṣh howan qushkeu, qut neg pohquohhogig.
44.15 Neit wame wosketompaog neg wáheoncheg ummittamwuss8oh chikossumau[á]og weetemungquok onkatogeh manitt8h, kah wame mittamwussissog neg na kishke neepauticheg, mattaánukeg, wame missinninnúog neg wadohkitcheg Egypt, ut Pathros, nag namp8hamauâog Jeremiahoh, n8wau,
44.16 Kutt8onk ne áseog ut 8wesuonganit Jehovah, matta kukkuhkeitauunómun.
44.17 Qut wunnamuhkut pish nutussenan uttoh án sohham8m8uk wutch nutt8nunónut chikkohsumauónat weetemungquok kesukque kehchissonkusq, kah sókenumauónat wuttattamoe sephausuongaṣh, ne mahche usséog, nenawun kah n8shunónog: nukketass8timómunónog kah nussontimomunonog ut Judae keitotanahtu, kah Jerusaleme toumaogquehtu: newutche neit nummishe meechumumunónup kah n8niimunónup, kah matta naum8mun machuk.
44.18 Qut nádteuh ahque chikossumauogkut weetemungquok kesukque kehchissonkusq, kah sókenumauonat wuttattamwe mag8ongaṣh, nukquenauhikkumun wame teanteaquassinish, kah nummahche mohchimumun nashpe togkodteg, kah nashpe mahshagquodt.
44.19 Kah chôgossumauógut weetemungquok kesukque kuhchi[s]sonkusq, kah sokenumauogkut wuttattamoe mag8ongash, sun nuttáyimauóunónus petukqunegaṣh wowussumónat, kah sun nussokanumauóunónus wuttattamoe mag8ongash ne toh ut matta násukôunonog?
44.20 Neit Jeremiah unnau wame missinninnúh, wosketompuh, kah mittamwossissoh, kah wame missinnúh neh namp8hamunutcheh, n8wau,
44.21 Weetemungquok ne chôgossumogkup, ut Judae keitotanahtu, kah ut Jerusaleme toumaogquehtu kenaau, kah kussontim8m8oog, kah ohkee missinninnúog, sunnummatta Jehovah ummequanumuh, kah sunnummatta peyomunóus ut wuttenantam8onganit?
44.22 Newaj Jehovah matta sepe kehchithog, wutche machuk kutusseongan8, kah wutche ne unkquánumukquok ne aséog: newaj touushik kutohtu, kah chepshaonganu8, kah matanittuonganu8, matta wutohkéin, neane yeu kesukok.
44.23 Newutche kutchikkossumw8 weetemungquok, newutche kummatcheneheomw8 Jehovah, kah matta ken8swetamomw8 8wadtauatonkqussuonk Jehovah, kah matta kuppomushomw8 wuttinna[u]matuonganit, kah matta ukkuhk8waonganit, asuh 8wauwaonganit, newaj yeu machuk peyaonukqueóg, neane yeu kesukok.
44.24 Nano Jeremiah unnau wame missinninnúh, kah wame mittamwussissoh: n8tam8k wuttinn8waonk Jehovah, wame Judah neg apitcheg ohkeit Egypt.
44.25 Yeu wussin Jehovah ayeuhteaunit um-Manitt8moh Israel, n8wau, kenaau kah kummittamwuss8oog, naneeswe kussimw8 nashpe kutton8wout, kah kummahche usseneau nashpe kenutchegan8, kussimw8: wunnamuhkut nutussenan nukquoshomuwaonganunonaṣh, niṣh quoshoáogiṣh, chikohsumauonat wetemungquok kesukque kehchissonkusq, kah sokanumauónat wuttattamoe mag8ongaṣh: wunnamuhkut piṣh kuppahkodchehteomw8 kukquoshomuwaongan8oaṣh, kah wunnamuhkut piṣh kutussemw8 kukquoshomuonganooaṣh.
44.26 Newutche n8tam8k wuttinn8waonk Jehovah, wame Judah neg wadohkitcheg Egypt ohkeit, kusseh, nutchadchekéyeuop nashpe nummishe wesuonk, wussin Lord, n8wesuonk matta piṣh wonk missohham8un ut wutt8nut, howae Judae wosketomp ut wame Egypte ohkeit, unn8wadt Jehovah Manit pomantam.
44.27 Kusseh, nag nutaskwhonóog wutche machuk, qut matta wanegik, kah wame Judae wosketompaog ut ohkeit Egypt, nag piṣh mahchim8og nashpe togkodteg, kah nashpe mahshagquodt, nô pajeh 8wohkukquossinunaóont[.]
44.28 Qut ogguhsikeg neg pohquohhogig togkodteg, nag pish qushkeog wut-Egypte ohkeit en Judae ohkeit: kah wame ashqshoncheg Judah neg aoncheg Egypt na$ut n8sausinneat, nag pish wa[h]teauog howan ukkutt8onk manuhkohtag, nukkutt8onk asuh nagumau.
44.29 Kah yeu pish kukkehkinneasuongan8, wussin Jehovah, kussasamatahwhush yeu$ut ayeuonganit, onk woh k8wahteomw8, wunnamuhkut pish nuttinn8waonk, kummenuhtikkompauwehtunkquneau wutche machuk
44.30 Yeu wussin Jehovah kusseh, Pharoh-Hophra Egypte ketass8t nuppon wunnutchegan8wout ummatwomoh, kah en wunnutchegan8out neg kodnushoncheg, neane mag8omp Zedechiah Judae ketass8t en wunnutcheganit Nebuchadnezzer Babylone ketass8t ummatwomoh noh kodnushomp.
45.1 WUttinn8waonk ne JEremiah quoshodtumwaen anont Baruchoh wunnaumonuh Neriah, mahche wâsukkuhh8k ut B8kut yeush wuttinn8waongash, wutch wutt8nut Jeremiah, ut weyaue kodtum8mut Jehojakim wunnaumonuh Josiah Judae ketass8t, n8wau,
45.2 Jehovah um-Manitt8muh Israel yeu kuttugqun, woi Baruch.
45.3 Kussip, yeuyeu missi nutonkapunaonk, newutche Lord k8tnehtau neuantam8onk en nutonkquanum8onganit, nussauunumup mahshanomweon, kah matta nunnampteo8 anwôsin8onk.
45.4 Yeu woh kuttinnon, yeu wussin Lord, kusseh, ne ayimomp nuppohquenumun, kah ne ahketeaomp nuppohqunumun, yeu mamusse ohke.
45.5 Kah kenatinneaham magogish? wutch kuhhog natiñeham8hkon: newutche kusseh, nunnuhkenumau machuk wame weyaus wussin J[é]hovah, qut kuppomantamoonk kuttinnumauunun wutch kuttohqunnumoonk ut wame ayeuonganéhtu uttoh aoan.
46.1 WUttinn8waonk Jehovah, ne peyaonuk Jeremiah quoshodtumwaen ayeuuhkonittue penuwohteaog.
46.2 Ayeuuhkonittue Egypt ayeuuhkone ukkenauwameonk Pharoh$Necho Egypte ketass8t, noh ayeup kishke Euphratese sepuut, ut Carcemish, ne Nebuchadnezzar Babylone ketass8t togkodtogkup ut weyaue kodtum8mut Jehojakim wunnaumonuh Josiah Judae ketass8t.
46.3 Wunohto8k bukler kah ogqunneg, kah pas8tshagk ayeuwuttinneat.
46.4 Wunneheuk horsesog, kuhkuhquegk naiyeumutteaogish, kah neepauwehtam8k nashpe kuppuhkukk8out ahohtagish, wunnehteogk qunuhtugquash, kah hogk8k brigandinsash.
46.5 Tohwutch nag nauog wutchepshonaoont, kah qushkeog? kah ummissugken8m8uh n8ketahwhoninneuh, kah kenuppe puhh8waog, kah matta ompamuhquaeog, newutche wabesuonk quinuppohtop, wussin Jehovah.
46.6 Neg kakenupshoncheg, wusseemohettekitch, kah mas[ú]gkenuk, pohquohhogitch, nag pish togkussittassunwog, kah penushaog nogque nanummiyeu, kishke Euphrates.
46.7 Howan yeuoh ogque kuhkuhquit tomogkonit noh wunnuppeash agque mamonchem88g sepuut?
46.8 Egypt ohque waapem8 tommogkonit, kah wunnuppemash ogque mamonchem8ash sepuut, kah n8wau, nukkuhkuhquem, nunnuhkuhkom ohke, nuppagwatoh keitotan kah wame neg na wadohkitcheg.
46.9 Kuhkuhquegk kenaau horsesog, kah mishont8wag kenaau chariotsash, kah manuhkesitcheg sohhamwehettich, Ethiopiansog kah Lybiansog, neg nohtonukeg ogqunneg, kah Lydiansog neg nahtuhtunkig, kah p8tunkanoncheg ohtompeh.
46.10 Newutche yeu ukkesukkodtum Lord Jehovah ayeuhteaunit, ann8tôadtue kesukod onk woh ann8tauau ayeuuhkonukqutcheh: kah togkodteg pish mahchipp8m8, kah pish wamep8h[,] kah kogkeissippam8 nag 8sqheongan8: newutche Lord JEhovah ayeuteaunit sephausuonk ohtoou ut nanum ohkeit, ut kishke Euphratise sepuut.
46.11 Kuhkuhquegk en Gilead, kah neemunuṣh balme woi penomp Egypte wuttaunin: tahn8che piṣh kutauwóhteam iyánaskéhtuaṣh: newutche matta piṣh keneetskesu.
46.12 Wutohtimóneunk n8tamwog kutakodchuonk, kah kummauonk numwohtau ohkeit: newutche menuhkesuen ayeuuhkonittue togkussittassum8óneau masugkenutcheh, kah nag neeswe moeu kepshaog.
46.13 Wuttinn8waonk ne Jehovah ánont Jeremiahoh quoshodtumwaenúh, uttoh an piṣh Nebuchadnezzar Babylone ketass8t peyont, kah togkodteg Egypte ohke.
46.14 Wahteauwáhuwagk ut Egypt, kah n8tamwahuw[a]gk ut Migdol, kah n8tamwahuwag ut Noph, kah ut Taphnes, n8wagk, menehtikkompauṣh, kah nanashwiṣh, newutche tokkodteg piṣh mahchipp8 ut k8wohkôiyeumut.
46.15 Tohwaj kummenuhkesuenúmog chékuhwhut? matta neepau8og, newutche wutáma8hkauópuh Jehovah.
46.16 Monaoh penusháheau, nux, papenush[a]ónittuog, kah n8waog, omohkek, kah wonk óntuh nehenwonche kummissinninnumunónut, kah ut keneetue ohkéunnonut wutch sunukkutchoh8wae togkodteganit.
46.17 Nag na wuttit mauunáop, Pharaoh Egypte ketass8t noh webe wuttauatonkqussuonk, noh paumuhkom kuhquttum8e ahquompi.
46.18 Pomantamon, wussin ketass8t noh ás8wesit Jehovah ayeuteaunit, wunnamuhkut neane Tabor ut kenugke wadchuuhkontu, kah neane Carmel kishke ketahhannit, ne piṣh wuttinne peyon.
46.19 Woi ken wuttaunin áyean Egypt, tâpauwamish en missinnainneat, newutche Noph piṣh mahchim8, kah touwushin, matta wutohkéinneat.
46.20 Egypt tatuppeyeu8og wunnetue heifer$ut, qut paguanuonk peyau: 8m88 nanummiyeu.
46.21 Kah wonk ann8nutcheg ut wunnashómut, nag tatuppeyeu8og wunnogque oxenat, newutche nag wonk qushkeog, kah m[ó]eu wussem8og, nag matta neepau8og, newutche uppaguanúe kesukkodtum8 nuhkuhkongquog, kah natauwahaongane ahquompi.
46.22 Ne wuttauatonkqussuonk piṣh ohque monchem8 ask8kut: newutche nag piṣh moncheog weeche kenauwameonk, kah piṣh wutayeuuhkonittue uppeyaun[ó]uh nashpe togungaṣh, kah pogkomshaenúog.
46.23 Nag piṣh tummehtamwog wuttouohkomuk8 wussin Jehovah, tohkônogque woh mo pannuppadtinneuhkóntam8un, newutche nag ánuánwog onk neg chantsampsog, kah ahantanwog.
46.24 Egypte wuttaunin piṣh chepshau, noh piṣh ponau ut wunnutchegan8out nanummiyeue missinninnuog.
46.25 Jehovah ayeuteaunit um-Manitt8moh Israel, n8wau, kusseh, nussasamatoh mataánukeg No, kah Pharaoh, kah Egypt, weeche um-manitt8m8uh, kah ukketass8tam8m8uh, Pharaoh kah wame neh pabuhtanumukqutche.
46.26 Kah nag nummagunununk ut wunnutchegan8out neg kodnushoncheg, kah ut wunnutcheganit Nebuchadnezzar Babylone ketass8t, kah ut wunnutchegan8out wuttinneumoh, kah ompetak piṣh wutohkim, neane nôadt wussin Jehovah.
46.27 Qut wabeséhkon, ken woi nuttinneum Jakob, kah chepshuhkon woi Israel, newutche kusseh, k8wadchāsh wutche n8adtit, kah k8skannem wutch ummissinnáe ohkéyeuóut, kah Jakob piṣh qushkeu, kah piṣh anwôsin, kah mánunniyeu, kah matta piṣh howan 8wabesuwaheuh.
46.28 Wabesehkon, woi Jakob nuttinneum wussin Jehovah, newutche k8weetomsh, newutche n8wohkukquossum wame wutohtimoneash uttoh ann8hkauun, qut matta ken kuppapaquanne wohkukquossumunn8, qut quttuh[h]am8e kussasamatoush onch matta kummamusse mat sasamatahwhun8.
47.1 WUttinn8waonk Jehovah ne pauhonukqut Jeremiah quoshodtumwaen, ayeuuhkonittue Philistiansog, asquam Pharaoh togkomunk Gaza.
47.2 Yeu wussin Lord, kusseh, nippeash waapém8aṣh wutch nanummiyeu, kah niṣh piṣh anúchuwáne tommogkon, kah piṣh anúchuan ohke, kah wame na na ohtag keitotan kah neg na wadohkitcheg: neit piṣh wosketompaog mauog, kah wadohkitcheg ohkeit pish 8n8og.
47.3 Wadtauatongqussinit wúhkass8oh menuhke wut-horsesumoh, kah kogunkshik wut-chariotsumash, kah téqunum8m8uk 8wheelumash, wut8shimau matta piṣh ompamuhquaéhtauau wunneechanuh wutche n8chumwiyeuut wunnutchegaṣh.
47.4 Newutche kesukod peyaum8 matcheheonaoont wame Philistiansog, kah tummehtahwhonat wutch Tyrus, kah Zidon, nish$noh anninnohsuen noh sekqshont: newutche Jehovah pish matcheheau Philistiansoh, wutusk[q]shaongan8 Caphtore wutohtimoin.
47.5 M8sontuppaonk nuhkuhkom Gaza: Ashkalon tummetahwhou, weeche 8nouhkoiyeue askqshonutcheh: toh utt8ch pish kuttummetah kuhhog?
47.6 Woi ken wuttogkodtegoh Jehovah, toh utt8che pish kutchonchequnap? pechish pechehquogkunganit, anwôsish kah chequnapsh.
47.7 Uttoh woh en chequnohteau, newutche Jehovah ummechumuhkontamun ayeuuhkone Ashkelon, kah ayeuuhkone ketahhanne unnunohkomuk? na wuttit kukquttumun.
48.1 AYeuuhkone Moab yeu wussin Jehovah ayeuteaunit, um-Manitt8moh Israel missi wutonkapunaonk Nebo newutche matchehteauun: Kirjathaim chepshaum8, kah sohkomun: Misgab chepshaum8 kah quequena[u]onum8m8.
48.2 Matta pish wonk waeenomoun Moab, ut Heshbon wutayeuuhkonittue natwontammontamunneau machuk: peyunk tummehthamuttuh, matta wutohtimoinneayeu8 ut ken wonk pish kuttummetahwhit, woi Madmen, togkoteg pish k8naumatuhkunk.
48.3 Maue wadtauatonkqussuonk wtuch Horonaim, mukk8kinnuwaonk, kah mishe pagwanuonk.
48.4 Moab pagwanau, uppeissesumoh n8tamwahuwon ummauongan8.
48.5 Newutche ahhut kuhkuhquemuk Luhith maue mauonk kuhkuhquem8: newutche ahhut w8mussimuk Horonaim, matwaog n8tamwog pagwunue mauonk.
48.6 Wusseem8k, pohquohwuttau8k kuppomantam8ongan8, ogqueneunkqussek poskissuwontugqut tou$ohkomukqut.
48.7 Newutche newaj pabuhtantaman kutanakausuongash, kah kenompak8unash, ken wonk pish kuttogquinit, Chemosh pish sohham en missinnainneat weeche wussephausueneumoh, kah wussontimomoh moeu.
48.8 Kah woskehuwaenin piṣh nuhkuhkom nishnoh keitotan, kah matta otan piṣh pohquohham8mun8; 8nóuhkôi wonk piṣh paguanum8, kah mukoshqut piṣh pagwatauun, ne an8wop Jehovah.
48.9 Wunnuppawhunuhkok Moab onk woh pt8wu, kah monchasseau, newutche ukkeitotanaṣh piṣh touishinneash, matta howan wutayeineat.
48.10 Matánumunach noh mehshane usseit wutanakausuonk Jehovah: kah matan[ú]munach noh kohkôunuk wuttogkodteg wutch wusqueheonganit.
48.11 Moab manunaiyeup wutch wuskenúuneat, áhtoteapáshitteau wul-leesum, kah matta wuttuhhòntsu sequnnum8un en wishquadt, kah matta missinoou, newaj wuttishpukqussuonk ash pumohtunk, kah wuttussumunkqussuonk matta ôs8wemun8.
48.12 Newutche kusseh, kesukodtash peyom8 wussin Lord, negonshhúam en wuhhogkat kogkeompoh, nag piṣh ukkogkéompohéouh, kah nag piṣh sequnnumwog 8wishquaṣh, kah piṣh soquttahhamwog 8wishquaṣh.
48.13 Kah Moab akodchuwonau Chemoṣh, neane Israelle wek akodchuwontogkup Bethel uppabahtantamoonk.
48.14 Tohwaj n8waog, nenawun nummissugkénimun kah nummenuhkesimun en ayeú[h]konat.
48.15 Moab matcheheau, kah kuhkuhqueu wutch ukkeitotanáhtu, kah uppepénamwe wuskeneumoh womsuog en pagwanittiñeat, n8wau ketass8t, noh [á]s8wesit, Jehovah ayeuhteaunit.
48.16 Wutunkquanumoonk Moab pas8cheyeu8, kah wutonkapunaonk kenupshaum8.
48.17 Wame kenaau weenuhkauógiṣh mauunitteaunshúk, kah wame kenaau wahteauógiṣh 8wesuonk, n8wak, uttoh en menuhke anwohhou poksheau, kah wunnegenne pogkommunk.
48.18 Ken wuttaunin áyean Dibon womsish wutch kussohsum8onganit, kah kunkutt8n8e appish: newutch noh matcheneheont Moaboh piṣh kenuhkuhkunk, kah noh piṣh pagwatau k8wonkon8sinaṣh.
48.19 Woi ken wadohkean Aroer, neepaush kishke mayut, kah askuhwheteaṣh, nat8tomau noh waseemuk, kah noh pohquohhuk, toh mahche n$nih?
48.20 Moab quequenauánum8 newutche pohquetahwhôu; 8n8k kah mau8k, unnok ut Arnon, Moab matcheheau.
48.21 Kah wussittumoonk nuhkuhkom mukoshqutáe wutohtimóin, ut Holon, kah ut Jahazah, kah ut Mephaath,
48.22 Kah ut Dibon, kah ut Nebo, kah ut Beth$diblithaim.
48.23 Kah ut Kirjathaim, kah ut Beth[-]gamul, kah ut Beth-meon,
48.24 Kah ut Kirjoth, kah ut Bozrah, kah ut wame Moabe keitotanahtu, noóhkish kah pás8giṣh
48.25 Wutaskonoh Moab tummetahwhôu, kah 8hpit pohquetahhamun wussin Jehovah.
48.26 Kogkeissippamwéheúk, newutche mishehheau wuhhogkuh ayeuhkonónat Jehovah; Moab wonk piṣh ôômeu ummenádtam8onk, kah noh wonk piṣh ahanehtauôu.
48.27 Newutche sunnummatta Israel kutáhanehtauómus? sun noh nameheous kenugke komm8towanúut? newutche nadteuh weadtimadt, kukquequeshomp wutche wekontam8onk.
48.28 Woi kenaau wadohkéogiṣh Moab, nukkodtum8k keitotanaṣh, kah ayégk qussukquannéhtu, kah ogqueneunkqussek wuskuhwhununáut, noh ádtanadsháteadt sussippôeu wônogquehtu.
48.29 Nunn8tamumun[ó]nup uppehtuanum[o]onk Moab (noh mishe pittuánum8) ukqunnunkquanumoonk ummish[á]numoonk, kah uppehtuánumoonk, kah ukqunuhqutteaháonk.
48.30 N8wahteoh ummusquanittam8onk wussin Lord, qut ne matta piṣh nano uppann8waongaṣh matta piṣh ussémun8.
48.31 Newaj 8n8wanshok Moab, kah nummishont8wam wutche wame Moab, nuttah mauunnitteauwánshau Kir-hereze wosketompaog.
48.32 Woi Sibmahhe weenomwussippog, kummauunitteauwanshish nashpe Jazere mauonk: niṣh adtannegikish kuhhogkat naish qushkodteam8aṣh kehtahhannit, nash weeksqhineash Jazere kehtahhannit, matchehuwaen penushadtam keneepunne meechummuongaṣh, kah ut k8wenominne kepenum8onganit.
48.33 Kah weekontam8onk kah muskouantam8onk amaunumun wutch missegunne ohteuhkonit, kah wutch Moabe ohkeit, kah wine monteagwunnuóhtauóuun wutch wine-pressut, matta howan mishont8wae wuttahtaskuhkom8un, ummishont8ongan8 matta piṣh mishont8womun8.
48.34 Wutch ummauonganit Heshbon wehque Elealeh, kah wehque Jahaz, mishont8waog wutch Zoar wehque Horonaim, ogque heifer nashwe kodtumwohkog: newutche wunnippem8aṣh Nimrim piṣh touishinneash.
48.35 Nano, n8wohkukquossum ut Moab, wussin Jehovah, noh sephausit ut qunuhqui ayeuongan[e]htu, kah noh chôgossumauont weetemungquok, ummanitt8moh.
48.36 Newaj piṣh nuttah ogque mishont8wag puhpekquónit, wutche Moab: kah nuttah piṣh ogque mishont8wau puhpequonit, wutche Kir-hereze wosketompahtu: newutch 8weenauwetuongash niṣh ohtunkish mahtshaaṣh.
48.37 Newutche nishnoh muhpuhkuk piṣh mukukki, kah nishnoh weeshitt8n m8sumun; ut wame menutcheganéhtu piṣh tannogkussim8onganú8, kah ut wame musseganit man8tionakinnú8.
48.38 Pish maumuttam8onganú8 mamusseu wame woskéche kommukquehtu Moab, kah ut toumaogquehtu: newutche nutogque pohquttoh Moab wishquadt, uttoh adt matta weekontam8onganin8k, wussin Jehovah.
48.39 Nag piṣh 8n8wog, uttoh en pohquetahhamun? uttoh en Moab uppisk ukquinnuppinnumun en akodchuonganit: nein pish Moab ahanéhtauon kah chepshaonou wame neg quánuppuhkauoncheg
48.40 Newutche yeu wussin Jehovah, kusseh, noh piṣh ogque pt8wu wompesikkuhquait, kah piṣh anue sephagkenau wunnuppewhunoh ut Moab.
48.41 Kirjoth sohkomun, kah wonkon8sinash sohkomunaṣh: kah wuttahhou Moabe menuhkesuenuog piṣh tatuppeyeu8 mittamwussis wuttahhut, ut wutonkquommom8onganit.
48.42 Kah Moab pish paguanau matta ummissinninnueneat, newutche noh ayeuuhkonittue misheheau wuhhogkuh Jehovah$ut.
48.43 Wabesuonk, kah passohtheg, kah ahpeh pish kenuhkuhkunk, woi wadohkean Moab wussin Jehovah.
48.44 Noh wasemwut wutche wabesuonk petshau pass[o]theganit, kah noh kájeit wutch passohtheganit, pish puttahwho[u] ut appehhannit, newutche nunnuhkinnuamau, Moab natauwahae ukkodtum8m8 wussin Jehovah.
48.45 Neg wasemwutcheg nepoog ut agwe Heshbonne onkauohtaut, newutche chekee usseonk, qut n8tau pish sohham8m8 wutch Heshbon, kah n8n8nau wutch nashaue Sihon, kah pish mahchipp8m8 wunnashinneum Moab, kah ukkodtantupp[ô]un8 wogkouitcheg.
48.46 Missi kutonkapunaonk woi Moab, ummissinninnumoh Chemosh pagwanuog: kah kenaumonuh missinohkonunk kah kuttaunog missinoowog.
48.47 Qut wonk nukquehchuwuttoh ummissinooonk Moab ut ogkomae kesuko[k]tut wussin Lord yeu sohke wussumon Moab.
49.1 PApaume Ammonitsog yeu wussin Jehovah, Israel sun mo wunnaumoniyeu? sun mo howane nompenukkou? tohwhuech neit ukketass8tamom8uh nompenumunit Gad, kah ummissinninnumoh ayeuoh wutotanahtu?
49.2 Newutche kusseh, kesukodtash peyaum8 wussin Jehovah n8tamwahuwam mattompagwe wadtauatonkqussuonk ut Rahab ut Ammonitsut, kah ne pish touushinne numwunkquau, kah wuttaunoh pish chikkossuoh ut n8taut: neit pish Israel nompenau neh nompinukqutcheh wussin Jehovah.
49.3 OOnsh woi Heshnon, newutche Ai matchitteauun, mau8k kenaau wuttaun8oh Rabbah, puttukquobpissuwontam8k man8tionak: maumuttam8k, kah ahahsukqueu ussishunk pum̃enutunkanehtu: newutche ukketass8tam8m8uh pish missino8oh, wussephausueneumoh kah wussontimomoh moeu.
49.4 Tohwutch waeenowaan ut 8nouhkôiyeutu, kuttommogkonne 8nouhkoiyeum, woi as8epósue wuttaunin: noh pabahta[n]tog wunnompak8unash, n8wau, howan woh pauhausit?
49.5 Kusseh, kenuhkenumoush wabesuonk wussin Lord Jehovah ayeuteaunit, wutch wame yeug weenuhkongqueaneg, kah pish kenaau kussohh8konteamw8, nish$noh pasuk, piuhsuke, kah matta howan pish ummuhkinuh neh naswaiyinitch[e]h.
49.6 Kah ompetagk pish wonk nukqushkinnum ummissin8onk wunnaumonuh Ammon, wussin Jehvoah.
49.7 Papaume Edom, yeu wusin Jehovah ayeuteaunit sun waantamoonk matta wonk ohtano ut Teman? ukkogahqutteam8onk sun mahchem8 wutch waantamwehtu, sun mahtshaau 8waantam8ongan8?
49.8 Wussem8k, qushken, ayek monaiyeuut wói wadohkeogish Dedan: neuwtche nunnuhkenumau wutonkquanum8onk Esau, ahquompi ne adt n8tauwaheog.
49.9 Mainneacheg weenominneash peogqueog, sunnummatta sequnnum8og mukkupashquaeu weenomineash komm8towaenuog nukkonaeu, nag mukk8kinnuwaog nô pajeh wamepwunneaoont.
49.10 Qut Esau nupp8skissuah, nupposkinum ukkôussuongash, kah noh matt apish tapenum8 upputtogquenat: 8skannem match[é]hteanun, kah weematoh, kah weetatteamungoh, kah noh matta appu.
49.11 Nukkodtumah kuttouiesumog, nuppomantamwahheoog: kah kussekous[q]omog pabahtanumehettich.
49.12 Newutche yeu wussin Jehovah kusseh, nag wásumitcheg matta wuttattam8unat wuttattamwaitch, wunnamuhkut wuttattamwog, kah sun ken woh matta sasamatahwhont, qut wunnamuhkut pish k8tattamun.
49.13 Newutche nashpe nen nehenwonche nutchadchekeyeuwam wussin Jehovah, Bozra pish touwushin, kekontuonk mahchumm8onk, matanittuonk, kah wame ukkeitotaneumash, pish michemohtae touishinneash.
49.14 Nunn8tamup wadtauatonkqussuonk wutch Lordut, kah ann8naenin ann8nau en pen8wohteaut, n8wau, miyaek, ayeuuhkon8k, kah waabpek en ayeuwuttinneat.
49.15 Newutche kusseh, kuppéhesh ut kenugke penuwohteaut, kah kutjishanumukqush ut kenugke wosketompaog.
49.16 Kutunkqueneunkqussuonk kuppûhch8unuk, kuppetuánumwutteaháonk woi ken wadohkean, passipskodtut,, ken wadchanumon koduhkôag, t[ó]konogque ogque qunuhqueu wadjishóhteáan wompsikukquaut, nâ k8ch n8kinunin, wussin Lord.
49.17 Edom wonk pish touwushin: nishnoh pasuk nâ kishke paumushadt piṣh chepshau, kah piṣh quequssumau wáme enninneaongash na$ut.
49.18 Neane képuhteamukup Sodom kah Gomorrah, kah weene keitotanash, wussin Jehovah: matta howan na piṣh wutappein, kah matta wosketompae wunnaumonain piṣh 8tohkein.
49.19 Kusse[h], piṣh ogque kuhkuhqueu qunnónouut, wutch ummogquesuonk Jordan, ayeuuhkonittue wutáyeuongan8 manuhkesitcheg: qut nukkenuppe wussémowah wutch nahoh, kah howan pepenaue wosketomp, onk woh nah nanawunnumwahéonuh? newutche howan yâninneunkqusseh? kah howan woh kohquttumiit ahquompi? howan noh nanaushepsaen woh neepauit anaquabeh?
49.20 Newutche n8tamok ukkogáhqutteám8onk Jehovah, ne ayeuuhkonittue nemunum Edom, kah uppogkodtantam8onk ne pagkodtantog ayeuuhkonittue wadohkinitcheh Teman: wunnamuhkut peississit ut flockut, piṣh nah ukkódtinuh: wunnamuhkut piṣh touwushitteau wutáyeuongan8 weeche nahoh.
49.21 Ohke ontohteau panusháhettit: mauuhhettit, ne wadtauatonkqussuonk wuttussittamun mishque ketahhanit.
49.22 Kusseh, noh piṣh kuhkuhqueu, kah pt8wu onatuh wompsikukquáut, kah piṣh woskeche sepagenau umméqunuh Bozrah: kah n[è] kesukok wuttahhou Edome menuhkesuenuog, piṣh ogqutteahaog mittumwossis onkquonomit.
49.23 Papaume Damaskus, Hamath chepshau kah Arpad: kah newutche nag n8tamwog matchissetonkquot, nag sohqutteaháog, onkquanumoonk ohteau ketahhannit, matta woh chequnohtan8.
49.24 Damaskus nano n8chumwesu, quinnuppinnum wuhhog wussémunneat, kah wabesuonk nuhkuhkunk; onkquanum8onk kah onkquommom8ongaṣh wutogque tohqunukqun[a]ṣh mittamwossis neechadt.
49.25 Uttoh en waeenomae keitotan matta nukkodtum8un, n8weekontam8e keitotan?
49.26 Newaj piṣh 8skeneumoh penushonit ut toumaogquehtu, kah wame ayeuteaenuog piṣh tummetahwhôog ne kesukok, wussin Lord ayeuhte[a]unit.
49.27 Kah nunnashqunánum n8teau, ut Damaskusse hassunnútunkanit; kah piṣh mahchikkussum8m8 ummishe kommuk8maṣh Benhadad.
49.28 Papaume Kedar, kah papaume Hazore ass8tam8ongaṣh, niṣh Nebuchadnezzar Babylone ketass8t piṣh tôkodtogiṣh, yeu wussin Jehovah: omohkek, kuhkuhquek en Kedar, kah mukk8kin8k wutcheksue wosketompaog.
49.29 Week8oaṣh kah uf-flocksum8oaṣ nag piṣh amaunáog, nag piṣh nemunumoog wutonkwhongan8, kah wame 8wishqua8ash, kah Camelsum8uh, kah nag ummishont8wánumauóuh, wabesuonk quinnuppeyeu8.
49.30 Wusseem8k, nôadtut onkq, m8nôiyeuut ayék, woi wadohkéógiṣh Hazor wussin Jehovah: newutche Nebuchadnezzar Babylone ketass8t ayeuuhkonittue k8weadtimuk8, kah missantam pogkodtantamoonk ayeuuhkonittue kenaau.
49.31 Neepok kuhkuhquek wenauwetue wutohtimoineat[,] neg matta nan[a]uw[ó]ntamwe ayitcheg, wussin Jehovah, neg matta ohto8gig squontamash asuh barsash, neg nâsiitcheg.
49.32 Kah uk-Camelsum8uh piṣh tohqunnum8onganú8oh kah mataánukeg uppuppinashim8m8uh piṣh mukk8kinittuonganu8, kah nag nusseahwhôog ut wame wabanéhtu, neg aongkoue adt nashik, kah nuppaudto, wutonkquanum8ongan8 wutch waeenu, wussin Lord.
49.33 Kah Hazor piṣh wutáyeuongan8 dragonsog, kah micheme touwushin, matta na piṣh howan wutappein, kah matta wosketompae wunnumoniin piṣh 8tohkéin.
49.34 Wuttinn8waonk Jehovah uppeyaonukqun Jeremiah quoshodtumwaen, ayeuuhkonittue Elam; n8che nanauwunnuadt Zedechiah Judae ketass8t, n8wau,
49.35 Yeu wussin Jehovah ayeuteaunit, kusseh, nuppohqun wutahtompeh Elam, kehche ummenuhkesueneúm8uh.
49.36 Kah nunnúhkinumau Elam yauoh wuttinoh, wutch yaue kesukque chippiyeuut, kah nag nusseahwhôog nogque wame yeuh wabanehtu, kah na piṣh mat wutohtimoinneaèn8, uttoh en pogkénitcheg wutch Elam matta piṣh peyôuneau.
49.37 Newutche nutchepsháheaog Elam ut anaquabenit ummatwom8oh, kah ut anaquabinit kodnushikqutcheh: kah nunnuhkinnumauóog machuk, nummishe musquantamoonk wussin Lord, kah nag n8suhqunóog togkodteg, nô pajeh nummohtupponónaóont.
49.38 Kah nupponam nutappuonk ut Elam, kah na n8ch paguanon ketass8t kah sontimóog, wussin Jehovah.
49.39 Qut piṣh n$nih, ut majish kesukodtásh, piṣh wonk nukquehchuwutto ummissinóonk Elam, wussin Jehovah.
50.1 KUtt8onk ne ayeuuhkonittue Babylonut unn8wadt Jehovah, kah ayeuuhkonittue wutohtuout Caldeansog, nashpe Jeremiah quoshodtumwaen.
50.2 Wahteauwahu8k ut kenugke wutohtimôineat, kah n8tamwahuwagk, kah nepatto8k muttaagk, n8tamwahuwagk, kah attáhta8hkon; n8wagk, Babylon sohkomun, Bel chepshau, Merodach sokqshau, wuttinneukontunkoh chepsháoh, wuttinneukontunkanouh sokqsháoh.
50.3 Newutche wutch nanummiyeu ayeuuhkonittue kuhkuhquehtunk wutohtim[ô]in, nah piṣh touishitte[a]uohteauinit wutohke, kah matta howan na piṣh wutaiin: nag piṣh ontappuog, nag piṣh amaéog naneeswe wosketomp kah puppinashim.
50.4 Yeush ut kesukodtaṣh, kah na ahquompak wussin Jehovah, wunneechanoh Israel piṣh peyaoh, nag kah wunneechanoh Judah moeu, monchehettit, kah mauhettit, nag piṣh moncheog kah natinnewhaog Jehovah um-Manitt8m8uh.
50.5 Nag pish nat8tamuhteaog may ánshik Zion, ne nogque anaquosháhettit, n8wahettit, peyonk, weech8whuttitteuh en Jehovahut nashpe michemohtae wunn8waonk, ne matta wanhuwómun8g.
50.6 Nummissinninnúmog mahche wunneheáog shepsoh, wunnanaushepsaéneum8oh nanwushahukquog, nah wuttinn8hkauóuh wadchuuhkontu nag ahóntsadchuwâusháog, nag wanantamwog wutanwôsin8e ayeuongan8.
50.7 Wame neh nahnamheoncheg ummahchipwunneaóuh, kah a8kqhetticheh n8waoh matta nummatcheseumun: newutche nag matcheneheaog Jehovah, wutáyeuonk sampweusseonk, Jehovah wutannoósuongan8 8sh8oh.
50.8 Ontappek wutch nashauwe Babylon, kah sohham8k wutch wutohtuóut Caldeansog, kah tatuppéyeuk nomposhimwut ut anaquohtag flock.
50.9 Newutche kusseh, n8waábeh kah nukkuhkuhqueáh ayeuuhkonittue Babylon, mishe wutohtimóinne mukkinneunk, wutch nanumohkeit, kah nag piṣh, wutayeuuhkonittue wunappehtauóuh, nâ wutch piṣh amaunou: nag ukkôuhquodt8aṣh piṣh tatuppeyeu8aṣh noh pagwohteadt, matta piṣh tahn8che qushkemu8.
50.10 Kah Caldea piṣh matchehteauonganu8, wame neg magk8kinoncheg piṣh wamep8og, wussin Jehovah.
50.11 Newutche k8wekontamumwop, newutch kummuskouantamumwop, woi kenaau pagwatauógish wutohtóonk, newutche nano konohkumw8, onatuh heiferut maskuhkuhkontu, kah kutogque chequttumumw8 nomposhimwut.
50.12 K8kás8 piṣh mishe chepshau, noh nekhikqueóg piṣh akodchu, kusseh, aongkoue wutohtimoin piṣh touohkomuk88, kunkohteâadteáe ohke, kah touishinne ohke.
50.13 Newutche ummusquanittam8onk Jehovah matta piṣh ayeuonganinn8, qut piṣh mamusse touwushin: nishnoh pasuk noh kezqush[a]dt Babylon piṣh chepshau, kah pish quequssumau wame wuttininneaongoh.
50.14 Ayeuuhkonittue wunappéhtók Babylon waeenu: wame kenaau wonki[n]ógish ohtomp, pumók, wohquánittadteohk kounkquodtash, newutche matcheneheau Jehovahoh.
50.15 Mishont8wak waéenu: noh magou wunnutcheg, ukquenohtagómash penushaash, ukqussukqunneutunkaṣh penushaash: newutche ne wutann8taonk Jehovah; ann8tók, ne ásit, ne unnéheuk.
50.16 Tummehtoh8k ohkehteaénin wutch Babylon, kah noh nohtónuk sickle, kepenumuk: newutche wabesuóntamwog sunukkutchóh8wae togkodteg, nag piṣh quinnuppeog nishnoh pasuk en ummussinninnúmut, kah nag piṣh ushpuhh8waog nishnoh pasuk en nehenwonche wutohtuóut.
50.17 Israel naswáiyeue sheep, qunnon8og wutama8hkauóuh: negonne Assyriae ketass8t ummahchipwunneàpuh kah maumachish noh Nebuchadnezzar Babylone ketass8t uppohquétahhamauoh wuskonaṣh.
50.18 Newajeh yeu n8wadt Jehovah ayeuteaunit um-Manitt8moh Israel, kusseh, nussasametah Babilone ketass8t & wutohke, neane sasamatahwhogkup Assyriae ketass8t.
50.19 Kah wonk nuppas8 Israel ut wutáyeuonganit, kah noh piṣh nadtupp8wongam Carmel kah Bashan, kah ukketeahogkounoh piṣh taphéoneuh ut Ephraimme kah Gileade wadchuut.
50.20 Ut yeush kesukkodtash, kah na ahquompag, wussin Jehovah, ummatcheseonk Israel piṣh natinnehamun, kah piṣh wannehenn8: kah ummatcheseongash Judah, kah matta piṣh namehteauouunash; newutche nutahquontamauoog neg wadchanogeg.
50.21 Ayeuuhkonittue kuhkuhquéhtam8k wutohke Merathaim, ayeuuhkontamunat, kah ayeuuhkonittue wadohkitcheg Pekod, mahtupán8k kah papaquanne paguan8k asuhk8e nag, wussin Jehovah, kah ussish wame neanann8nun.
50.22 Mishont8wae mattompog ut ohkeit, kah mishe pagu[a]nuonk.
50.23 Uttoh en wut-hammerum mamusse ohke poskehthamun, kah pohquenumun? uttoh en Babilon tauishitteauun ut kenugke wutohtimóneat.
50.24 Kupponamoush ahpeh, kah kuppitham woi Babilon, kah matta k8wâun, kenamhetteap kah wonk kuppitham, newutche kutáyeuuhkon Jehovah.
50.25 Jehovah pohquánum ukkenauwameekommuk, kah sohh8wuttau ummusquanittam8e auwohteaongash, newutche yeu wutanakausuonk Lord Jehovah ayeuhteaunit, ut wutohtuóut Caldeansog.
50.26 Ayeuuhkon8k wutch aongkoue s[ù]ssippoiyeuut, wôshinum8k ummaumachiekommukquash; ogque unnúhteagk nomwunkquag; kah papaquanne paguanok: ahque teag sequnnum[ó]k.
50.27 Nehtók wame wutoxinumoh: womussehettich en ahhut nushit: missi wutonkapunnaongan8 newutche ukkesukkodtum peyom8, natauwaháe wutaquompiyeum8.
50.28 OOwadtauatonkqussuongan8 neg wasemwutcheg wutch Babilone ohkeit: wahteauwáhuónat ut Zion wuttann8taonk Jehovah num-Manitt8mun, wut-Templumme [á]nn8taonk.
50.29 Miyáe wehkomok pepummuwaenuog ayeuuhkonittue Babilon: wame kenaau w[o]o[n]kinogish ahtomp, weenuhkók: howán pohquohhogitch: ununkquodtok neaunak wutanakausuonk: neaunak wame wutusseonk ne unnéhúk: newutche noh pehtuanum8óneau Jehovah, ayeuuhkonittue 8neetupanatam8moh Israel.
50.30 Newaj piṣh 8skeneumoh penushónit ut mayit, kah wame wutayeúhteaenéumoh piṣh tummehtahwhóninneuh ne kesukok, wussin Jehovah.
50.31 Kusseh, kutayeuuhkonsh woi ken mahshe pittuanumweon wussin Lord Jehovah ayeuhteaunit: newutche kukkesukodtum peyom8, ahquompi neadt nátauwáhhun.
50.32 Kah mahshe pittuanumwit piṣh togkussittassun kah penushau, kah matta piṣh howan wutomohkinuh: kah piṣh nunnashqunnanum n8tau ut ukkeitotanahtu, kah piṣh mahchikussum8m8 wame waeenu.
50.33 Yeu wussin Jehovah ayeuteaunit, wunnaumonuh Israel, kah wunnaumonuh Judah, moeu sunnukkutchahwhoog, kah wame neg masinóuhteacheg, ummenuhkinóuh, sekenamwog ummoncheáhónaóont.
50.34 Uppohquohwussuaéneumoh menuhkesuoh, Jehovah ayeuhteaunit ussowesu, noh piṣh papannuppe ukken8tamwanshuh onk woh wutanwôhsiteauunat ohke, kah woh 8wogkouwéhheonat wadohkinitche Babilon.
50.35 Togkodteg nuhkuhkongquog Caldeansog, wussin Jehôvah, kah wadohkitcheg Babilon, ut wussontimomut kah 8waantam8mut.
50.36 Togkodteg nuhkuhkongquog pann8waenuog, kah nag piṣh as8ke usseog, togkodteg nuhkuhkauau ummenuhkesueneumoh, kah nag piṣh chepshaog.
50.37 Togkodteg nuhkuhkauau wut$horsesumoh[,] kah wut[-]chariotumash, kah ut wame kenukshae missinninnùut ut wunnash[ó]mut, kah nag piṣh tatuppeyeu8og mittamwossisut: togkodteg nuhkuhkom8m8 wunnompekouunash, kah piṣh mukk8kinnuwontamunash.
50.38 Nunohteau ut wunnippemut, kah niṣh piṣh nunnohtaash, newutche ne nunneukontunkanne ohke, kah nag kogkee ahchuánumaog wuttinneukontunkanóuh.
50.39 Newaj piṣh touohkomukque puppinashimwog kah munnahhanne puppinashimwog na pish 8tohkinneau, kah k8k8kh[â]usog na piṣh 8tohkinneau: & matta pish wonk wutohkei[n] micheme, kah matta piṣh wutohkein wutch pometuonganit onk yaan pometuonganit.
50.40 Neane God kepuhteop Sodom kah Gomorrah kah weetatteamunguh, wussin Lord? ne ne matta pish howan wutappein kah matta wosketompae wunnaumoniin pish 8tohkein[.]
50.41 Kusseh, missinninnuog pish 8mwog nannumiyeu, kah mishe wutohimoin, kah monaog ketass8tamwog pish tahshinon, wutch sussippoi ohkeit.
50.42 Nag pish kogkôunnaog ohtompe, kah qunuhtug, nag onkapunuhteaenu8og, kah matta monanetea8og: 8wadtauatonkqussuongan8 pish ogque mishont8wom8 keitahhannit, kah nag pish nayeumukquog horsesoh nish$noh pasuk ogquhhausu ayeuittimuk, ayeuuhkonittue ken woi Babylone wuttaunin.
50.43 Babylone ketass8t n8tam unaunchem8wonaongan8, kah wunnutchegash n8chumwiyeuash onkquommom8onk wuttohqunuh, kah ogque onkquommom8 mittamwossis neechadt.
50.44 Kusseh noh pish ogque kuhkuhqueu qunnon8ut wutch ummogquesuonganit Jordan, ut wut[a]yeuong[a]nit manuhkesit: qut nag teanuk n8semowaheaog: kah howan noh pepenaue wosketomp onk woh nah nanawunnumwaheonuh, newutche howan aniit, kah howan kohquttumiit ahquompi, kah howan noh nanaushipseaen noh neepauit anaquabeh?
50.45 Newut[c]he n8tam8k ukkogahqutteam8onk Jehovah, ne nemunuk ayeuuhkonittue Babylon, kah ukkesantam8ongash nish ayeuuhkonittue kesantogish wutohke Caldeansog: wunnamuhkut noh peississit ut flockut pish wussohwhunuh, wunnamuhkut pish touwishittea8 wutayeuonk weeche nahoh.
50.46 Ut 8wadtauatonkqussuonganit Babylone tohqunnumunat, ohke ontohteau, kah mauonk n8tunkquadt ut kenugke wutohtimoneat.
51.1 YEu wussin Lord, kusseh nutayéuuhkonittue waabenumau Babylon, kah nag nashaue ayitcheg, neg waabehtunkqueâneg, pagwohteae waban.
51.2 Kah nutann8n fanonuhsuenuog en Babylon nah pish fa[u]nonahetticheh, kah pish sequnnumwog wutohke: newutche wuttamehpunae kesukodtut pish waeenu wutayeuuhkonouh.
51.3 Ayeuuhkonittue noh wadtu[u]kinont ahtompe, pepummuwaenin wuttunkinonch wutohtompeh: kah ayeuuhkonittue noh waapinuk up-brigandineum: wohquanumuhkon 8skeneumoh, papaquane pagwohteau wame ukkenauwameumoh.
51.4 Yeu pish wuttinne penushoneau nashitcheg ut wutohtuout C[a]ldeansog, kah neg pannuppetawhutcheg ut wuttaumaogk8mut.
51.5 Newutche Israel matta ohquanumau[,] kah Judah um-Manitt8moh, kah nashpe Jehovaoh ayeuteaunittoh tohkonogque wutohk8 numwohteau ummatcheketeaongan8 8neetup[a]natam8moh Israel
51.6 Wusseemok wutch nashauwe Babylon, kah pohquohwhunonch, nishnoh pasuk ukketeahogkôunoh, tummetawhutteateok ut ummatcheseonganit: newutche yeu ahquompi wutann8táonk Jehovah; neh piṣh wutonkquatauoh.
51.7 Bablyon ne golde wuttattamwaitch ut wunnutcheganit Jehovah, ne kogkeissippamwáheont wame ohke: wutohtimoinneunk wuttattamwog 8wineum, newaj wutohtimoineash kogkey[ô]m8uk.
51.8 Babylon kenuppe penusheau, kah paguatauun: 8n8wansh8k, neemunum8k balme wutch wutonkquommom8onk, tohneit woh neetskéhit.
51.9 Nukkodneetskéheómun Babylon, qut noh matta neetskeheuh: ohquanumok, kah ontuh nishnoh pasuk wutohkit: newutche wussumáonk mussishin kesukqut, kah tohshinnumun wehque pohkuhqut.
51.10 Jehovah sohh8wuttau nussampweusseonganun: peyunk kah wahteauwáhuwadtuh ut Zion wutusseonk Jehovah um-Manitt8m.
51.11 Wôóhsuppánumok kôuhquodtaṣh: moenum8k ogqunnegash Jehovah tahshinau wuttahh8uh Medse ketass8tamwog: newutche ukkesantam8onk ayeuhkontam8m8 Babylon pagwatauunat, newutche ne wutann8taonk Jehovah, wut-templumme ann8taonk.
51.12 Neepattau8k muttaag ut Babylone hassunneutunkanit, menehketeau8k askuhwheteaonk: wunash8k askuhwheteaénin: quagwashwehtam8k tummushkôsuongash, newutche Lord kesantam kah mahche ussen, ne ayeuhkonittue [à]nomp Babylon.
51.13 Woi ken wadohkéan eiyáne nippekontu, monatash kenompak8unash, k8wohkukquossin8onk peyom8, kah numwohtae kutaháhchuwontam8onk.
51.14 Lord ayeuhteaunit chadchekeyeuau nashpe nehenwonche nagum, n8wau, wunnamuhkut kutogque numwohtoush wosketompaog m8paut, kah nag piṣh kussáshquónukquog.
51.15 Ayimup ohke nashpe ummenuhkesuonk, menehketeauop ohke nashpe 8waantamoonk, noh sepágenumup kesukquaṣh nashpe 8wohwohtam8onk.
51.16 Mishant8adt, móneau nippeash ut kesukqut, waabehteau ouwan, wutch weekqshik ohke, ukkutshámunáhteau nashpe sokanon, sohh8wunau wabanoh wutch wunnompak8unéhtu.
51.17 Nishnoh pasuk puppinashimweyeu8 ut wohwohtam8onganit: nishnoh pasuk noh sabahsausit chepshau nashpe wuttinneukontungok, newutche wussabassumwe wuttinneukontunkoh, pann8waongannù8oh, kah matta wunnashaonganéog.
51.18 Nag tahn8cheyeu8og, pann8wáe usseonk, natauwáhit piṣh pagwan[ù]og.
51.19 Wuchippiyeum Jakob matta tatuppéi[n]8, newutche noh kahkénauwéhteunk wame, kah Israel uppogkomungane ohtoonk: Jehovah ayeuhteaunit ne 8wesuonk.
51.20 Ken nummattompágwe togkunk, kah nummattompagwe auwohteaonk, newutche nashpe ken nuppohquetahham wutohtimóneash, kah nashpe ken nuppagwadtoh ass8tam8ongash.
51.21 Kah nashpe ken nussukquttoh horses kah neh na8moncheh, kah nashpe ken nuppohquttahham chariotsash, kah neh na8mukqut.
51.22 Nashpe ken wonk nussukquttoh wosketomp kah mittamwossis, kah n[a]shpe ken nussukquttoh kutchis kah wusken, kah nashpe ken nussukqutt[o]h wusken, kah|peaomp.
51.23 Nashpe ken wonk nussukquttoh nanáushepsaen kah uf-flockum, kah nashpe ken nussukquttoh ohkehteaen, kah we-yoke oxinumoh, kah nashpe ken nussoquetoh mugquompaog, kah nananuwaénuoh.
51.24 Kah nutonkquttau Babylon, kah wadohkitcheg Caldea, wame machuk ne asehettit ut Zion, anaquabeóg wussin Jehovah.
51.25 Kusseh, kutayeuhkonsh woi ken pagwohteae wadchu, wussin Lord, ken pagwatauan wame ohke, kah nussumagkinum nuhpit ut kuhhogkat, kah k8w8mhenuṣh wutch qussukquanóhtu, kah kutchikohtaé wadchukonsh.
51.26 Kah nag matta piṣh neemunumóog náshine qussuk wutch ken, asuh quenohtagane qussuk, qut piṣh kummicheme touwushin wussin Jehovah.
51.27 Neepatto8k muttaagk ut ohkeit, p8tantam8k monopuhpegk ut kenugke wutohtimóineash: ayeuhkonittue nanashwunnumok wutohtimóneash, ayeuhkonittue moeu wehquetumok Araratte ketass8tamwog, Minni kah Ashkenaz; ayeuhkonittue kukquttumok mugquompuh:
51.28 Ayeuhkonittue nanashwunnumok wutohtimóneash, weeche Medse ketass8tamwog, umummugquompomuh, kah wunnanauwunnuaéneumoh, kah wame wunnanauwunnumóe ohkeit.
51.29 Kah ohke piṣh nunnuksheau, kah neuantam: newutch nishnoh ukkesantam8onk Lord piṣh wutussen ayeuhkonittue Babylon, touishitteauunat Babylone ohke, matta wutohkeéinneat.
51.30 Babylone menuhkésuenuog ahquiyeuhteáog: nag appuog 8wonkon8sinn8óut: ummenuhkesuongan8 mahtsheau, tatuppeyeu8og mittamwussisut, nag chikossumwog wutáyeuongan8, up-barsumash pokqshaash.
51.31 Pasuk quogqueaenin pish quogqueu nogkishkauonat onkatogeh, kah pasuk ann8naen nogkushkauonat onkatuk, nahtinonat Babylone ketass8t, ukkeitotan sohkomun ut nequtchippaiyeuut.
51.32 Kah pomushaongash kuppuhhausuash, kah weekinaskquash chikohtaash n8taut, & ayeuhteaenuog t8weshaog.
51.33 Newutche yeu wussin Jehovah áyeuteaunit um-Manitt8moh Israel, wuttaunoh Babylon tatuppeyu8oh tanuppogguhham8onganit, utt8cheyeu8 ne adt woh pogguhwhut, qut pasweyeu8 kah kepenumwae ahquompi peyaum8.
51.34 Nebuchàdnezar Babylone ketass8t, nummahchipuk nussunukkuhhuk, nummachishquohkonuk: nutogque misheashquonuk dragonsut, wameechummehteau wunnogkus n8nummeechumash, nussohwhuhkonuk.
51.35 Chekee unnehettuonk, kah ut neyausut nuhkuhkaj Babylon, wadohkitcheg Zion ne pish n8waog; kah n8sqheonk nuhkuhkonkqhettich wadohkitcheg Caldea, ne Jerusalem n8wau.
51.36 Newutche yeu wussin Jehovah, kusseh nukken8tamwontam kuttinniyeuonk, kutann8tauwanshush, kah nunnanassum ukkethann8m, kah nunnunassum wuttuhkekomeumash.
51.37 Kah Babylon pish numwonkquaenu8, wutayeuongan8 Dragonsog, chepshaonk, kah quekqs[u]ontam8onk, matta ayeinat.
51.38 Nag pish moae ogque chequttumwog qunnon8ut, kah pish ogque 8nwog qunnonuemesit.
51.39 Kósobpishettit, nummishadtup, kah nukkogkeissippamwaheaog, onk woh weekontámwog, kah woh micheme koueog, kah matta t8hkeog, wussin Jehovah.
51.40 Nag nutogque womussuunoog Lambsut nushonaout, onatuh ramsog weeche nomposhimwe goatsut.
51.41 Uttoh en Sheshak tohqunau? kah uttoh en mamusse ohkee waéenoaonk sohkomun? uttoh en Babylon chépshontamun ut kenugke wutohtimoineat.
51.42 Keitoh kuhkuhquemo Babylon: noh puttogguhkunk nashpe monacheg tuhk8oh.
51.43 Ukkeitotan8mash touishineash, nunohtae ohke, kah touohkomuk, ohke ne matta howan ayek, kah matta wosketompae wunnaumoniin na pomushaun.
51.44 Kah nussasamatah Bel ut Babylon, kah nussohh8wauttau wutch wutt8nut, ne mase[a]shqut, kah wutohtimoinneash matta pish wonk moae miyaehtunk8h, nux Babylone hassunneutu[u]k pish penusheau.
51.45 Nummissinninnúmog sohham8k wutch wunnashómut, kah pohquohwhunok nishnoh ukketeahogkôunoh wutch ummishe musquantam8onganit Jehovah.
51.46 Kah ishkont kuttahhou nupp8m8, kah kukquehtamumw8 nashpe wadtaúatonkquodt ne piṣh n8tamuk ut ohkeit: wadtauatonkquodt piṣh peyaum8 nequt kodtumwae, kah ompetak onkatog kodtumm8 piṣh peyaum8 wadtauatonkquodt, kah chekeeusseonk ut ohkeit, nanawunnuwaén ayeuuhkóne nanawunnuaènúh.
51.47 Newutche kusseh, kesukodtaṣh peyaum8, n8sum kogoksumwe nunneukontunkanog ut Babylon, kah mamusse wutohke piṣh chepshaog, kah wame neh náhtaúutcheh piṣh penushauh ut wunnashómut.
51.48 Neit kesuk kah ohke, kah wame ne na ohtag piṣh ket8hamwóntamwog Babylon: newutche neg magk8kinoncheg piṣh uppeyaóunouh wutch nanummiyeu, wussin Jehovah.
51.49 Neane Babylon penusháheont adt nushitcheg Israel: ne piṣh wuttinne ut Babylon penushoneau nashitcheg ut wame ohkeit.
51.50 Kenaau pohquohhamógish togkodteg, monchegk, neepo8k, nôadtit en ne mehquánumok Lord, kah Jerusalem peyom8utch kummequontam8ongan8óut.
51.51 Nutchepshámun newutche n8tamumun kekont8onk, akodchuonk nukkuhkom nuskesukqunónash, newutche penuwohteaog petutteaog ut wunneetupanatamwe ayeuonganéhtu Jehovah wekit.
51.52 Newutche kusseh, kesukodtaṣh peyom8, wussin Jehovah, piṣh n8sum ukkogoksumwe nunnúkontunkoh, kah pannuppe wame wutohkeit n8chumwéhtahhamauitcheh piṣh ha[u]uhhóm8oh.
51.53 Tôkonoguqe Babylo[n] woh kuhkuhquem8ut en kesukqut, kah tôkô piṣh unogque ummenuhkehteauun ukqunuhqui menuhkesuonk, onch wutch nuhhogkat woskehuaénúh piṣh peyaónuk wussin Jehovah.
51.54 Maue wadtauatonkqussuonk 8m88 Babylon, kah mishe pagwanuonk wutch wutohtuout Caldeansog.
51.55 Newutche Jehovah matchehteo Babylon, kah pagwodtau mishe wadtauatonkqussuonk wutch wuhhogkat, wuttukk8moh agque mishont8ánit mishe nippéit, mishont8wae 8wadtauatonkqussuongan8 sohwhunumun.
51.56 Newutche woskehuwaen wunnuhkuhkauuh, ut Bablyon, kah ummenuhkesuéneumoh tohqunóneuh, nishnoh pasuk wutohtompeh pohquésuoh, newutche Jehovah ôadtehteáe Manit, piṣh wunnamuhkut wutonkquatauoh.
51.57 Kah nukkogkeissippamwáh wussontimomoh, kah 8waantam8moh, ummugquompomo[h], kah w[u]nnanawunn[u]énúh, kah ummenuhkesuénúmoh: kah nag piṣh micheme kouéog, kah matta t8hkeog, wussin ketass8t noh as8wénit Lord ut ayeuteaunit.
51.58 Yeu wussin Jehovah ayeuteaunit, Babylone mishe kishkinneutongash piṣh pokshaash kah ukqunuhkqui squontamash piṣh chikohtaash n8taut, kah missinninnúog piṣh tahn8tanakausuog, kah auwâog n8taut, kah piṣh sauunumwog.
51.59 Wuttinn8waonk ne Jeremiah quoshodtumwaen ann8nau Serajahoh wunnaumonuh Neriah, wunnaumonuh Maasejah, weechauont Zedechiahoh, Judae ketass8toh en Babylon, yaue kodtumwae nanauwinnuwadt, kah yeuoh Serajah manunnissue Sontimó8.
51.60 Neit Jeremiah wussukhum ut b8kut wame machuk ne piṣh nohkuhkom8m8uk Babylon: wame yeush kutt8wongash nish wasukkuhwhosikish ayeuhkonittue Babylon.
51.61 Kah Jeremiah unnau Serajahoh, pey[o]an Babylon, kah nauman, kah ogketaman wame yeush kutt8wongash.
51.62 Neit pish kussim, woi Jehovah, yeu kutayeuhkonittue ken8tamun ayeuonk, tummehthamunat, onk woh mo howan wutappein, wosketomp asuh puppinashim, kah ne piṣh touwushin micheme.
51.63 Kah piṣh nnih mahche ogketaman yeu b8k, piṣh k8wéenadtippinun qussuk, kah kuttinuhkon nashaue Euphrates.
51.64 Kah piṣh kussim, yeu pish wuttinne quttauwushun Babylon, kah matta piṣh omohku wutch machuk ne piṣh nohkinnumauog, kah nag pish sauunumwog, yeu wéhque ukkutt8wongaṣh Jeremiah.
52.1 ZEdechiah neesneechage kah nequtta kodtumwohkomup n8che nanauwunn[u]wadt, kah nabo nequtta kodtumwaeu nanawunnuau ut Jerusalem, kah ohkasoh ussowesuoh Hamutall wuttaunoh Jeremiah wul[-]Libnah.
52.2 Kah ussu ne machuk ut wuskesukqut Jehovah, neaunak wame wutusseonk Jehojakim.
52.3 Newutche nashpe ummusquantam8onk Jehovah n$niyeup ut Jerusalem, kah ut Judah, nô pajeh uppogkenónat wutch anaquabit, Zedechiah cheketauau Babylone ketass8toh.
52.4 Kah n$niyeup pasuk8gun adtahshe kodtumwae nanawunnuadt, piogqussit nepauz, piogquequinohhog nepauz, Nebuchadnezzar Babylone ketass8t peyau, nagum kah wame ukkenauwammúmoh, ayeuhkontamunat Jerusalem, kah ayeuuhkonittue wutappehtamun, kah 8wonkon8sinuhkontamun waéenu.
52.5 Neit keitotan wéenuhkomunáh, nô pajeh nabowunnukqutte kodtum8mit Zedechiah.
52.6 Kah ut yaue nepauzsaut, pasuk8gun adtahshikqunúhhog nepauz, mahshagquodt unkqueneunkquodt ut otanat, newaj matta petukqunneganinn8g wutche ohkee missinninnuog.
52.7 Neit keitotan sohqshau, kah wame ayeuhteaenuog wussem8og, kah sohhamwog wutch otanat nuhkonaeu, squontame mayut nashaue neutunkanit, ne kishkohtag ketass8t wuttittanohketeaonganit (kah Caldeansog weenuhkomog otan) kah auog mukoshquttae mayut.
52.8 Qut Caldeanse kenauwameonk n8swetahwhaog ketas8toh, kah mattanaog Zedechiahoh ut Jerichoe mukoshquttaut, kah wame ukkenauwamumoh seahsh[á]uh.
52.9 Neit tohqunaog ketass8t, kah wutuss8unouh en Babylone ketass8tamwut ut Riblah ut Hamathe ohkeit: uttoh ad wussumup.
52.10 Kah Babylone ketass8t, nushau wunnaumonuh Zedechiah ut anaquabenit: nushau wonk wame Judae Sontimuh ut Riblah
52.11 Neit kajkesukquanau Zedechiahoh, kah Babylone ketass8t wuttattogkuppinuh chainsash wutuss8unuh Babylon, kah ukkupshagkinuh, nó pajeh wunnupinat.
52.12 Kah napanna tahshe nepauz piogquequinohhog nepauz (ne nabo pasuk8gun tahshe ukkodtum8m Nebuchadnezzar Babylone ketass8t) Nebuzarradan askuhwheteae mugquomp, noh wadtininneumuhkauont Babylone ketass8t, petutteau Jerusalem.
52.13 Kah chikkossum wek Jehovah, kah ketass8t wek, kah wame Jerusalemme wetuomash, kah wame wekuoash masugkenukeg chikossumunash ut n8taut.
52.14 Kah wame Caldeanse kenauwameog, neg weetomoncheg askuhwheteae mugquompoh nag pohqshadtauog Jerusaleme hassunneutongash waeenu.
52.15 Neit Nebuzarradan askuhwhetae mugquomp, missinohteau matchekuoh, kah askqshoncheg missinninnuog neg apitcheg otanat kah neg amashoncheg en Babylone ketass8tamut, kah sekqshoncheg monacheg.
52.16 Qut Nebuzarradan askuhwhetae mugquomp sequnau machekinitcheh ut ne ohkeit, wanteunkeg weenominneash kah ohkehteaenuog.
52.17 Wonk brasse pillarsash wonk nish ohtagish wekit Jehovah, kah basesash kah brasse keitoh, nish ohtagish wekit Jehovah Caldeansog sohquttahhamunaash kah monchadtoog wame brasse en Babylon.
52.18 Cauldronsash wonk, kah shovelsash, kah snuffersash, kah wunnonkanash, kah kenamoog, kah brasse auwohteaongash, nish nashpe wowussumahetticheh, nash wunnemunnumunaoash.
52.19 Kah bas[i]nsash, kah n8taeponsash kah wu[sin]onkanash kah cauldronsash, kah wequananteganuhtugquash, kah kenamog, kah cupsash, nish goldu8hish, ut goldut, nish silvereu8gish, ut silverut, askuhwheteae mugquomp wutamaunumussash.
52.20 Neenash pillersash, pasuk keitoh, nabo nees8og brasse bulsog, neg agwapehcheg basesut, nish ketass8t Solomon ayikupash ut wekit Jehovah, ne brasse ut wame yeu auwohteaonganit, matta quttuhwhosin8.
52.21 Kah papaume pillarsash ne sohkunkqussit pasuk pillar nabo swosuk tashishquanogkut, kah pemuneat nabo neesihquanogog weenompósu, ne an8ke kishkag yauunash muttinwhunutcheash: puhpuhtiyeup.
52.22 Brasse muhpuhkuk quenahtop nesohkunkquok pasuk muhpuhkuk napanna tashishquanogok, hashabanakausuonk, kah pomgranatsash quenohtopash muhpuhkukqut waeenu, wame wompohshag: kah nahohtoeu wonk pillar, & pomgranatsash, neyaneyeu8.
52.23 Kah pask8gun tahshinchagkodtash kah nequtta pomgranatsash sussippoeu, kah wame Pomgranatsash ut hashabpae anakausuongánit nequt pasuk88ash quinnuppu.
52.24 Kah askuhwhetae Mugquomp tohqunau Serajah kehche sephausuenuh, kah Zephaniah nahohtôeu sephausuen, kah nishuog nanawehteunkig ushsquont.
52.25 Amaunau wonk wutch otanat Eunuch, noh nanawunont ayeuhteaenutcheh, kah nesausuk tahsuog neg kishkappehtauoncheg ketass8toh, neg namhetcheg ut keitotanat, kah kehche kenauwamee Scribe, maiyapheont ohkee missinninnuog, kah nequtta tahshinchagkodtog ohkee missinninnuog, neg namhetcheg ut nashaue otanat.
52.26 Neit Nebuzaradan askuhwheteae mugquomp nah wunneemunuh, kah nah uppas8uh ut Babylone ketass8tamwut ut Riblah.
52.27 Kah Bablyone ketass8t nah wutt[o]gkomuh, kah wunnush[u]h ut Riblah, ut Hamathe ohkeit, yeu unne Judah missinohkonuh wutch nehenwonche wutohkeit.
52.28 Yeug missinninnuog Nebuchadnezzar masinóhteapah ut nesausuk tahshe kodtum8ut, nishwudt muttannonganog kussuog Jewsog, kah neesneechagkodtog kah shuog.
52.29 Nabo shwosuk wutteashe kodtum8mut Nebuchadnezzar, missinóhteauup wutch Jerusalem shwosuk tahshe pasuk88oh, shwinchagkodtoh kah neesuoh.
52.30 Neesneechage kah nishwe kodtum8mut[,] Nebuchadnezzar, Nebuzaradan askuhwheteae mugquomp missinóhteau Jewsoh, nesausuk tahshe pasuk88oh yauunchag, kah napanna tahsuoh, wame missinninnúog yauut muttannonganog kussuog kah nequtta tahshit pasuk88og.
52.31 Kah n$nihyeup, shwinchage kah enatuh tahshe kodtum8 ummissinnoóonk Jehojakim Judae ketass8t, ut naboneese nepauzsaut, naboneesnechage kah napanna adtahshikquinok, Evil$merodach Babylone ketass8t, negonne kodtum8e nanawunnuadt, tahshinum uppuhkuk Jehojakim Judae ketass8t, kah wussohh8wunuh wutch kuppishagkinittuonganit.
52.32 Kah 8womoausuont8wanumauoh, kah wut[á]nuwonkquottauoh wutappuonk, wuttappuongan8 ketass8tamwog, neh weetomukqutcheh ut Babylon.
52.33 Kah ôs8wunum ukkuppishagkinae hogk8ongash: kah nagwutteae meechwoh petukqununk ut anaquabit, nisohke pomantog.
52.34 Kah wutch ummeetsuonk, nagwutteae wutchippiyeum aninnumauau nashpe Babylone ketass8t, pajeh kesukodte wunnupp8onganit, tohsohkepomantog.
