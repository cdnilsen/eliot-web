1.1 UMmonomansuonk Isaiah wunnaumonuh Amoz, ne nag* papaume Judah kah Jerusalem, pâmontog Uzziah, Jotham, Ahaz, kah Hezekiah Judae ketass8tamwog.
1.2 N8tam8k woi kesukquog, & kuhkeitash woi ohke: newutche Jehovah ket8hkau, nummahche sohkomm8s8wam, kah nukkésukeh mukkiésog, kah nag nutcheketunkquog.
1.3 Ox waheau[m]eh wadtihéunitcheh wuhhog, kah asse wahteoh wussontimomuh ne ahhut assamukqut: qut Israel matta wahteóou, nummissinninneumog matta natwontam8[o]g.
1.4 Yea matcheseáe wutohtimóin, missinninnúog neg nayeutogig matcheseongash, 8skannémune8h matchesécheg: mukki[ó]g neg ánusséhuácheg, nag ohquanumáog Jehovah, nag m8m8sqhe[á]og 8neetupanatam8moh Israel, musquánittamunat, nag qushkée amaéog.
1.5 Toh$waj wonk woh tattogkomitteaog? pish nano kutassaemw8: mamusse muppuhkuk mahchimom8, kah mamússe metah sauunum8m8.
1.6 Wutch agwusseet, wehque muppuhkukqut, na wanne menuhkano, qut annehikanash, kah woskissinn8ongash, kah ánue kehkechésuongash, matta yanémun8ash, asuh weesquabi[n]i[nn]8ash, asuh matta wutogkunnum8unash nashpe pummee.
1.7 Kutohk8 touushin, kutotanáoash chikoht[á]ash n8taut, kutohke, penuwohteáog ummatchteauuneau ut anaquabeóg kah ne touushin, onatuh sohkomuk nashpe penuwohteáog.
1.8 Kah Zione wuttaunin nukkonau onatuh wetuomémesut ut seenominneohtekonit, onatuh kohkouémuk ut cucumbere tanohketeaonganit, onatuh wéenuhkausik keitotan.
1.9 Kuttumma Jehovah ayeuhteáanit sequnnumunkqueog peásin sequnittuonk, woh keáneyeu8mun Sodom, kah woh kutogqueneunkqussimun Gomorrah.
1.10 N8tam8k wuttinn8wâonk Jehovah, kenaau Sodome nanawunnuaenúog, kukkeitam8k wuttinnaumatuonk kut$Jehovahumun, woi Gomorrahe missinninnúog.
1.11 Ne teag wutch mataáneum kussephammayeuongan8, n8wau Jehovah? nunnumwohtóh ramse chikohtáe mag8ongash, kah 8weesum8 wunogque puppinashimwog, kah matta nuttapeneam8 8sqheongan8 oxinog, asuh lambsog, asuh namposhimwe goatsog.
1.12 Peyôog kenógqussinneaóut ut anaquabeh, [h]owan yeu wunnat8tamuhkon ut kenutcheganit, tattashkukomuneat, nutchippinneutungash.
1.13 Padtauúhteogk wonk tahn8che mag8ongash, incense ne nehchanumukquodt ut nuhhogkat, wuske nepâuzsaog, kah sabbathaash, moáe wehkomonát nutjishontamun, ne matcheseonk, ne moáe miya[é]onk.
1.14 K8ske kenepâuzs8m8óog, kah kukkuhquttum8we mishadtupp8ongan8oash, nukketeahogkou nish wutjishontamunash: nish n8tamêhikqunash, nussauunum nish nutchequnehtamunat.
1.15 Kah sepagenumog kenutch[e]gan8oash, pish nutadtahtóh nuskesukquash wutch kuhhogkaout, nux, ayimog monatash peantam8ongash, matta pish nunn8tam8h, kenutchegan8out numwohte[á]u wusqueheongash.
1.16 Kutchessumók, pahkheuk kuhhogkóog, amaunum8k kum̃atcheseongan8oash wutch anaquabeh, netahshe matchesek,
1.17 Kodnetuhtau8k wunnésen, natinneham8k wussittumóonk, aninnumok noh sonkqutchahwhut, wussumok touwies, ken8tamwa[n]sheuk sekousq.
1.18 Yeuyeu peyunk, kah moáe ennóm[á]iyeuhteadtuh, n8wau Lord; t[ô]hkonogque k[u]m̃atcheseongan8ash onatuhheyeu8 skarletut, nish pish ogque wompiyeuash k8nit: tôhkonogque nish unnemusqui crimson, nish pish onatuhyeu8ash w8lut.
1.19 Unnantamóg kah n8swehtamóg, pish kummeechum8 ohkée wunnummeechum.
1.20 Qut sekeneamóg, kah cheketamóg, pish kummohtuppaémo nashpe togkodt[e]g: newutche wutt8n Jehovah ket8hkontamun.
1.21 Uttôh en pâbuhtantam8e keitotan nanwun8dsquaáesuenúin? ne numwohtop wussittumóonk, sampweusseonk ne ayeum8, qut yeuyeu nushehteaenúog.
1.22 Kus$silverum p[e]htóou, k8winum kenuksheau nippe.
1.23 Kussontimomog cheketamwog, kah weechayemá[h]etticheh kumm8towa[é]nuog, nishnoh pasuk womantam mag8ongash; kah asuhkom kemunkquatungash: nag matta wussumauóog touwiesoh, kah wuttinniyeuonk sekousq matta uppeyógk8uneau.
1.24 Newaj n8wadt Lord, Jehovah ayeuhteaanit, noh masugkenuk ut Israel, yâ nunnunkeh nuhhog wutch yeu ay8kausitcheg, kah nutann8tau nummatwomog.
1.25 Kah nukquinnuppinnum nunnutcheg en kuhhogkat, kah nuppannuppe pahketeoh kuppehtom, kah nutamaúnum wame kuttinnum.
1.26 Kah kenompenumoush k8sittumwaéneumwog neáne negonne, kah ken8snaéneumog neáne waj kutchissik: ompetak pish kuttéhenit, sampweusseáe keitotan, pabahtanumwe keitotan.
1.27 Zion pish pohquohwhuttauun, nashpe wussittumóonk, kah n[e]g ne adt quinnuppecheg, nashpe sampweusséonk.
1.28 Kah pagwanoungan8 panneseaénûog, kah matcheseaenúog pish moeyeu88: kah nág ohquanumoncheg Jehovah pish mohtuppaéog.
1.29 Newutche nag pish akodchuog n8timisseash nish kodtantogish, kah pish kukquequenauánumumw8, newutche tanohketeaongash nish pepenamogish.
1.30 Newutche pish kutogqueneunkqussum8 n8timisseit noh 8neepóg pánshunk, kah onatuh tanohketeáonk ne mat napén8g
1.31 Káh manuhkésitcheg pish onatuhyeu8og hashabput, kah noh ayik, onatuh chikinn[a]sit, kah nag pish neeswe moeu chikossuog, kah wanne pish howan wutontáhwoh.
2.1 WUttinn8waonk ne Isayah wunnaumonuh Amoz nag*, papaume Judah kah Jerusalem.
2.2 Kah pish n$nih majish kesukodtash, wek Jehovah 8wadcheum, ne pish menehketeauun ut koduhkô[á]e wadchukontu, kah pish anue tahshinausu onk wadchuash, kah wame wutohtimóineash uppeyaont[á]muneau.
2.3 Kah monaog missinninn[u]og pish moncheog[;] kah n8waog, peyunk, kuhkuhquehtuh 8wadcheum Jehovah, en wekit um-Manitt8moh Jakob, kah noh pish nuppomushamun ummayut: newutche Zion wutch sohham ennaumatuonk, kah wuttinn8waonk Jehovah wutch Jerusalem.
2.4 Kah noh pish wussittum ut kenugke wutohtim[o]inneat, kah pish áushkomau mónaoh missinninnuh: kah nag pish plowshearehteáog wuttogkodtegan8óash, kah pish tisaskwheganéhteáog ukqunuhtugquash: wutohtimóin matta pish ayeuuhkonit[t]ue tohshinnumauóou togkodteg wutohtimóiñeuh, kah matta pish wonk netuhtauóog ayeuwuttuonk.
2.5 Woi wek Jakob, peyunk, kah pomushadtuh 8wequaiyeumut Jehovah.
2.6 Newaj nukkonadt kummissinninneumog, wek Jakob: newutche tapauwaméog wutch wutchepwoiyeu, kah ogquonnetuog Philistiansut, kah tapheaog wuhhogkauh nashpe wunneechan8oh penuwohteáog.
2.7 Kah nag wutohkou numwohteau silver kah gold, kah matta wohkukquoshininn8 wunnompakounn8ash; wonk wutohkeeu wunnumwábeneau horsesoh, kah matta wohkukquos[n]in8 wut-chariotsumash.
2.8 Kah wonk wutohkéim8 wunnumwábeneau nunneukontunkanog, wowussittumwog néhenwonche wunnutchegane anakausuongan8oash, ne nehenwonche wuttinwhunnitche8 kestoum8uk.
2.9 Kah noh peississit, nauwáeu, kah noh masugkenuk hohppáheau wuhhogkuh, newutche ahquontamauúhkon.
2.10 Petutteah qussukquanit, kah puttogqush ut puppissiyeuut wutche qushaonk Jehovah, kah wutche wussohsumóe maumuttanussuonk.
2.11 Ukqunuhqunneunkqussuonk wosketomp pish hohpóm8, kah uppehtuánum8ongan8 missinninnúog pish nauwa[é]m[X], kah Jehovah nussu pish misheh[e]au ne kesukok.
2.12 Newutche ukkesukodtum Jehovah ayeuhteáanit, pish nuhkuhkauau nish$noh howane noh pahtuánumit, kah noh pohtuanumwinneunkqussit, kah nish$noh pasuk noh tahshinit, kah noh pish tiuhquon[a]heuh.
2.13 Kah ut wame Lebanone Cedaro[h], nish quanunkquokish kah tohshiná[unk]ish, kah ut wame Bashanne n8time[s]éash.
2.14 Kah ut wame qu[n]u[h]qui wadchuuhkontu, kah ut wame wadchuuhkontu nish tahshinaúsikish.
2.15 Kah ut nish$noh qunuhqui tower, kah ut nish$noh pummeneutausue pummeneútunk.
2.16 Kah ut wame Tarshish-kuht8nogquehtu, kah ut wame tapeneunkquotte nunneukontu[n]kanéhtu.
2.17 Kah uppehtuanumwunneunkqussuonk wosketomp pish nauwaemo, kah tiuhquonkqutteau: kah Jehovah nussu pish tahshinau ne kesukok.
2.18 Kah nunneukontunkoh papuhquáne matcheheau.
2.19 Kah nag pish petutteáog qussukquanónogqut, kah puhpohkohteaiyeuut, newutch qusháonk Jehovah, kah newutch sussohsum8ongane maumutta[n]suonk, noh omohkit unkquanumwe nunnukshadtunk ohke.
2.20 Ne kesukok wosketomp pish amaúhteau wussilvere nunneukontunkoh, kah uk-golde nunneukontunkoh, neh ayimáhetticheh nish$noh pasuk nehenwonche wowussumónat, en molsut, kah en mattabashquásit.
2.21 Petukonat passipskodtut, kah woskeche passipskodtut, wutche qusháonk Lord, kah wutche wussohsumóemaumuttá[u]suonk omohkeit wutunkquánume nunnukshadtauunat ohke
2.22 Ahqueteau8k wutch wosketompaut, noh wunnasháonk ohtag wutchanit newutche, uttoh ut ogquanumon?
3.1 NEwutche kusseh, Lord, Lord ayeuhteáanit amaunum wutch Jerusalem, kah wutch Judah, ompatissun8 kah anwohhou, mamusse petukqunnegane ompatissun8onk, kah mámusse nippee ompatissun8onk
3.2 Menuhkésuénin, kah ayeuteaénin, wussittumwaénin, kah quoshodtumwaènin, kah waantamwen kah kehchisog.
3.3 Napanna adtahshinchagkussitcheg kah quohtiánumukqussuénin, kah ken8suaénin, nehtóanakausuénin, kah wowúnonuhk8waénin.
3.4 Kah nussontimôhteam mukkiésog, kah peissesog pish wunnánauwunóuh.
3.5 Kah missinninnúog nish$noh pasuk, pish sonkqutchahwhuttuog, kah, nishnoh pasuk nashpe weetatteamungoh: mukkies pish ayeuuhkonittue pehchuánumwe ussehtauau kehchisoh, kah meshananumukqussit ayeuuhkonittue quohtianumukqussinitcheh.
3.6 Wosketomp tohqunont wematoh, wutch wekit 8shoh, n8wadt, k8htogk8in, nanawi[n]yean, kah yeu matchehteoonk ohtaj agw[é] kenutcheganit.
3.7 Ne kesukok noh pish chadchekeyeuau, n8wau, matta neetskehuwáenu8: newutche ut nekit matta petukquanegan8 asuh hogk8unun8: ahque nanawunnumw[á]heh ut missinninnútu.
3.8 Newutche Jerusalem paguatauun, kah Judah penusheau, newutche weenaneu, kah wutusseongan8oash wutayeuuhkonukquanash Jehovah, m8m8squeteauunat wussohsum8e wuskesukquash.
3.9 Ne[-]anompamukqussimuk ne 8wauwaónukquneau, kah nag ogque wahteauwáhuwaog ummatcheseongan8 Sodom, matta wutadtahtau8uneau: pish onkapunnaoh ukketeahogkôun8oh, newutche matonkquottauáog wuhhogkauh.
3.10 Unnok sampwesecheg, nag pish 8niyeuwontamuneau: newutche nag pish meechwog wutanakausuongane meechummuonganóash.
3.11 Pish onkapunáog matcheetowog, pish ummatchiyeuôntamun: newutche wunnutchegane onkquatunk pish aninnumau[ó]n.
3.12 Papaume nummissinninneumog, mukkiog neh wussonkqutchahwhóuh, kah mittamwussissog nanawunóuh, woi nummissinninneumog, neg sogkompagunukquéaneg kuppanneáhikquog, kah nag paguatoog kuppomushaongane mayash.
3.13 Jehovah neepau ukken8tamunat, kah neepau 8sumónat missinninnúh.
3.14 Jehovah pish uppas8oh wussittum8onganit ummissinninneum8e ke[h]chisumoh, kah wussontimom8[ó]h: newutche kummahchepumw8 weenominneohteuk, sequttahhamauáonk matcheku, ut kekuóut.
3.15 Toh kuttin nauwuttamumw8, kussukquéhtahwhônaóont nummissinninneumog, kah togguhhamunat wuskesuk8oash matchekuog, n8wau Lord Jehovah ayeuhteaanit.
3.16 Nano Jehovah n8wau, newutche Sione wuttauneunk, pehtuánumóog, kah sekoushquáusháog, kah nanwun8dsquaeskesukquáog, pomushaog, kah wowunnomâusháog pomusháhettit, kah papónshittáusháog.
3.17 Newaj Lord pish tádteadt mukkeontupaonk ut kodto[n]tupont wuttaunoh Zion; kah Jehovah pish poshkinum ukkôsuonganú8ash.
3.18 Ne kesukok Lord pish amaunum wunn8whôsue wanegukish ut wusseetut, kah ukkaulsum8ash, kah woweeyôwe wunn8whosuongash onatuh nahnepâush[á]dtaut.
3.19 Chainsash, kah kehtippittenápeash, kah mufflersash,
3.20 Bonnetsash, kah muhkontee wunnuhwhosuongash, kah assuhquabeash, kah tabletsash, kah soggussohhouunash,
3.21 Pehtehhennitchabheash, kah mutchâne hogqunnu[m]aongash.
3.22 Os8ogk8unaongash kah m8[na]kinash, kah wimplsash, kah 8wutchippussum8e auwohteaongash,
3.23 Pepenauutchitchunkquongash, kah wunne hashabponak, kah h8dsash, kah onkquequohh8unash.
3.24 Kah pish n$nih, nompe ne weetemungquok, pish annimmungquot: kah nompe puttukquobpus, nehneksh[á]eu, kah nompe wanoht[ó]e muhpuhkuk, mukukkontupáonk; kah nompe mohpanôganit ahhohtag man8t[i]ónak puttukquobpissinneat, kah chikkossuonk nompe wunnetuonganit.
3.25 K8wosketompomog pish penusháog nashpe togkodteg, kah kummenuhkesuene[ú]mog ut ayeuwuttineat.
3.26 Kah 8squontamash pish neuantam8m8ash, kah noh nâsiit, pish appu ohkeit.
4.1 KAh ne kesukok nesausuk tahsuog mittamwussissog pish togqunáog pasuk8 wosketompuh, n8waog, nummeechimun nehenwonche nuppetukqunneganun, kah nuth[o]gkumun nehenwonche nuthogk8onganun: webe k8wesuonk uss8wésitteaongunan, nutamaunumunnanónut nukkekómitteaonganun.
4.2 Ne kesukok, 8tuhqunnum Jehovah pish pahkeneunkquot, kah sohsum8eyeu8, kah ummeechummúonk ohke pish wunnegen kah tapeneunkquot, wutche yeug Israelitsog pohquohhogig.
4.3 Kah pish n$nih noh ashqunit ut Zion, kah noh ashqunit ut Jerusalem, pish hennau wunneetupanatamwen, nishnoh pasuk noh wâsukuhwhôsit kenugke neg pâmontogig ut Jerusalem
4.4 Lord amâpadtunk wunnishkeneunkquodt8m8 Zione wuttauneunk, kah pahketeunk Jerusaleme wusqueheonk, wutch ne nôeu, nashpe wussittum8e nashauanit, kah nashpe nashqunnae nashauanit.
4.5 Kah Jehovah pish kesteau ut nishnoh ayeuonganit ut wadchuut Zion, kah ut umm[ó]eonganéhtu, matokqs kah pukut kesukodáe, kah wôhsum8e n8n8náe n8teau nukkonáeu, newutche ut wame sohsum8onganit pish onk8wôhkussú8nú8.
4.6 Kah na pish tabernakle, wutch wutonka[u]óhtóm8 wutch kesukodáe kussittaut, kah wutche spuhh8aé ayeuonk, kah wutch abohquos mehshittahshik kah sokanon.
5.1 YEuyeu nukket8homau wâmonog, an8homáonk, papaume n8womonog, papaume 8weenominneohteuk: n8womónog 8weenominneohtekoneu ahche mishummeechummúe wadchuut.
5.2 Kah uppummeneutauun, kah mukkinnum nish qussukquanash, kah wutohtekontamuneash pepenamwe weenomwussippagwash, kah ayim towér ut nashaue, kah wonk ne wuttittannehteauun wine-presse: kah ukkenompadtamun woh paudtau[ó]m8t weenominneash, kah tannegen touohkomukque weenominneash.
5.3 Kah yeuyeu, woi kenaau wadohkeógish Jerusalem, kah Judae wosketompaog, wussittum8k k8wehquetumauonumw8, nashaue nen kah n8weenominneohteuk?
5.4 Toh woh wonk uñehteauun n8weenominneohteuk, ne matta á[h]teau8? tohwutch, ashkauwompadtamon woh paudtauóm8 weenominneash, paudtauóm8uk tauohkomukque weenominneash.
5.5 Kah yeuyeu éhha, kuttinnonuneau uttoh a[h]teáu n8weenominneohteuk: nutamaunum ne pumme[n]eutunk, kah pish mahchipun; kah nussukqunnum ne pummeneutunk kah pish tahtashkuhkomun
5.6 Kah pish n8wôhshwushittea[n]un, kah matta pish wunnehteauun, asuh wônuhkontam8un, qut na pish wutut neekineau kôussog kah asinnekôussog: kah wonk nutann8tam matokqs woh matta missippano sokanunk.
5.7 Newutche 8weenominneohteuk Jehovah ayeu[t]eaanit, ne wek Israel, kah Judae wosketompoh ne wuttapeneam8e ohketeaonk: kah askauwompattam wussittumóonk, qut kusseh s[o]nkqutcha[w]huttuonk, sampweseonk qut kusseh mauonk.
5.8 Onkapunáhettich neg ahasuhkauunukeg wetuómash, kah ahasuhkauunukeg ohteuhkonash, noh pajeh matta ayeuonga[n]in8g, onk woh nag nussiyeuog ut nôeu ohkeit.
5.9 Ut nuhtauogut n8wau Jehovah ayeuhteanit, wunnamuhkut monatash wetuómash pish touushin, mogkiyeuash, kah wowunnegenash matta ayéin.
5.10 Nux, piukque akerseu8 weenominneohteuk, pish wutchegen pasuk bath, kah homere wuskannem pish wutchegen ephah.
5.11 Onkapunáhettich neg nompoáe o[X]ohkécheg, onk woh nag asuhkomwog onkup, nag wunnagwutteanumuneau nô pajeh wunnonk88k, nô pajeh wine kussopposikqhettit.
5.12 Kah harp, kah viol, kah tabret, kah puhpegq, kah wine wutohtauuneau ut mishadtupp8onganit, qut nag matta wutt8antamóog wutanakausuonk Lord, kah matta natwontamóog wunnetchegane anakausuonk
5.13 Newaj missináhettit nummissinninneumog, newutche matta 8wahteauonganéog: kah ukquttiánumweneum8uh paskonontamwoh, kah ummuttaán8m8uh nunnassuoh nashpe kûhkuht8[n]8onk.
5.14 Newaj chepiohkomuk mishe kishkeheont wuhhogkuh, kah mishe wôshwunnum wutt8n, wanne quttuhham8e: kah wussohsum8ongan8 kah umm[u]ttaán8ongan8, kah 8nauwámeongan8, kah noh mashkouá[n]atog, pish na wuttin w8ms[i]u.
5.15 Kah peississitcheg pish tiohquonkhéaog, kah masukenuk pish hohpáheau, k[á]h wuskesuk8oash pehtuánumóog pish hohpóm8ash.
5.16 Qut Jehovah ayeuhteaanit pish misheheau ut wussittum8onganit, kah wunneetupanatamwe God pish wunneetupanatamwe ogquanumau ut sampweusseonganit.
5.17 Neit lambsog pish unnadtupp8og ne áhhunnadtupwéhettit, kah wuttouwashinneume wutayeuongan[ó]ash pen8wohteáog pish wuttit meetsinneau.
5.18 Onkapunáhettich neg wádto[ntn]uk[e]g panneseonk nashpe tahn8che pemeneohtanash, kah matcheseonk onatuh nashp[é] carte pemeneohtanit.
5.19 Neg án8wacheg, kenuppe usseitch, kenupanakausitch, onk woh naumunán: kah ukeen8s8wáonk 8neetupanatam8moh Israel, pas8tsh[a]úm8utch, kah peyaum8utch, onk woh n8wahteauuna[n].
5.20 Onkapunâhettich nag an8wacheg papaume machuk, ne wunnegen, kah wanegik ne matchet, neg nompatunkig pohkenái wutch wequai, kah wequai wutch pohkenái, neg nompatunkig weesogkon wutch weekon, kah weekon wutch weesogkon.
5.21 Onkapunáhettich nag waantogig ut nehenwonche wuskesuk8óut, kah napwóncheg ut nehenwonche anaquabhettit.
5.22 Onkapun[á]hettich neg manuhke wuttattogig wine, kah menuhk[é]suenuog kenukkeaumunat onkup.
5.23 Neg sampweogquanumoncheg matcheet8oh wutche onkquatunk, kah amaunumauoncheg wussampweusseongan8 sampwesécheg.
5.24 Newaj onatuh n8teau mahchukkissuk sequekepunneg, kah n8n8uneau mahchukki[ss]um wussadteámuneash, ne ne 8wadchabuk8 pish anit, kah wunnet8nunk pish o[g]que us[h]pém8 puppissiyeuut, newutche pogketamwog wuttinnaumatuonk Jehovah ayeuhteáanit, kah jishantamwog wuttinn8wáonk 8neetupanatam8moh Israel.
5.25 Newaj ummusquantam8onk Jehovah ayeuuhkonittue nashqunneau en ummissininneumut, kah mahche ayeuuhkonittue summagunúmauau wunnutcheg, na[h] wuttogkomuh: kah wadchuash nunnukshaash, kah nupp8e wuhhogkáuh nehnehkohkou[X]uh ut nôeu toumaogqu[e]htu: wutch wame yeu, ummusquanittam8onk matta ámaémun8, qut wunnutcheg ashpumme summagunum.
5.26 Kah noh pish tahshinum ensigne wutch nôadtit wutohtimóneat, kah pish ukkehke[m]womuh, wutch wehqshik ohke, kah kusseh, nag pish kenuppe kenupsháe peyaog.
5.27 Matta howan pish sauunnum8, asuh togkussittassun8 ut nah kenugke: wanne pish howan ukkogkou[ó]quoh, asuh koueu, kah matta pish mussuk[q]unádtikame puttukquobpus ompenum8un, kah mattógquonápeash matta pish poshkishán8ash.
5.28 Ukkouhquodt8oash kenag, kah wame wutahtompeyeumoh wutonkqunosuoh, wuthorsese 8kossum8oh pish ogquanumukqussuoh qussukquanit, kah 8wheelum8 ogqueneunkqusseum8 pemsquahut.
5.29 OOwadtauatonkqussuongan8 pish tatuppeyeu8 qunnonouut, nag pish ogquont8aog wuske qunnonouut: nux, nag pish mishont8waog, & togqunumwog sequttahhamukeh, kah pish 8wohque moncha[u]ouh, kah wanne howan pish uppohquohwhunuh.
5.30 Kah ne kesukok nah pish ummishont8waounouh, onatuh mashont8wom8uk keitoh: kah howan monunneog ohke, kusseh pohkenai kah unkquanumoonk, kah wequáei pohkenahteauun ut ukkesukquehteaum8ouh.
6.1 NE kodtum8k ketass8t Uzziah napuk, wonk nunnauomp Lord quenappu appuonganit, qunuhque kah tahshinau: kah ne asukunkqut numwohteau templeut.
6.2 Wa[a]be neepoog seraphimsog, nish$noh pasuk nequtta tahshe nuppohwhunau, nashpe nees8oh onkquequohhou, nashpe nees8oh onkhum wusseetash, kah nashpe nees8oh pt8wu.
6.3 Kah pasuk mishont8wohtauau onkatogeh, kah n8wau wunneetupantam, wunneetupantam, wunneetupantam Jehovah ayeuhteaanit, mamusse ohke numwohteau wussohsumoonk.
6.4 Kah squontame nepattunkquongash o[n]tahtaash nahspe 8wadtauatonkqussuonk noh mashont8adt, & wetuomut numwohta pukut
6.5 Neit nussip nutonkapunam, newutche nuttammetahwhit, newutche nen nishkeneungwe mussissitt8ne wosketomp kah nuttai nashaue nishkeneungque mussissitt8ne missinninnuog: newutche nuskesukquash naau ketass8t, Jehovah ayeuteaanit.
6.6 Neit pasuk Seraphim unnunau nuhhogkat, n8tae mohkus ohteau wunnutcheganit ne nemunuk nashpe tongs wutch Altarut.
6.7 Kah mussikquomwahtou nutt8n, kah n8wau, kusseh, yeu mussuhkom8m8 kussisset8nash, kah kummatcheseonk amaunumun; kah kuppanneseonk pahketeauun.
6.8 Wonk nunn8tam 8wadtauatonkqussuonk Lord, n8wau, howan woh negont8waeh, kah howan woh moncheaunshikqueog? neit nussip, nen yeu, ann8neh.
6.9 Kah n8wau, monchish, us yeug missinninnuog, wunnamuhkut n8tam8k, qut wohtam8hteogk: kah wunnamuhkut naum8k, qut wahteau8hteogk.
6.10 Wunogquehteaha yeug missinninnuog, kah tuhkequtteauush wuhtauog8oash, kah yanunush wuskesuk8oash: ishkont nag wutch naumwog wuskesuk8out, kah n8tamwog wutch wuhtauog8oash, kah wohtamwog wutch wuttahhou, kah woh quinnuppeog kah neetskeheaog.
6.11 Neit nussip, Lord, toh utt8che? kah namp8ham, nô pajeh keitotanash mohtupp[a]em8ug, ne toh ut wanne wutohkenat, kah weetuomash wanne wosketompaun8it, kah ohke tóuushinée touushinit.
6.12 Kah Jehovah amaunont missinninnuh en nôadtit, kah na mishe nukkodtum8onganu8uk ut nashaue ohkeit.
6.13 Qut onch pish piogque chippag ohteau, kah pish quinnuppem8, kah pish ogque meechin Tyluhtugqut, kah onatuh n8times ashkunkquamuuk mahchippogkok: netatuppe wunneetupanatamwe wuskannem ne pish wutashkunkquamuonk.
7.1 KAh nniyeup pamontog Ahaz wunnaumonuh Jotham, wunnaumonuh Uzziah Judae ketass8t, Rezin Syriae ketass8t, kah Pekah wunnaumonuh Remaliah Israelle ketass8t, kuhkuhqueog nogque en Jerusalem, wutayeuuhkontamunaoont, qut wunn8numuneau sohkomunat.
7.2 Kah unnon wek David, n8wo[u], Siria wet8womau Ephraimoh, kah wuttah ontohteau, kah wuttahhou ummissinninneumoh, onatuh touohkomukque mehtugquash mamontanuhtog waban.
7.3 Neit Jehovah unnau Isaiáhoh, sohhash yeuyeu nogkushkauonat Ahaz, ken, kah Shearjashub, kenaumon, wutchehtanniyeu kuhkuhqueeu nippessepagwe Conduit$ut, kehchemayog fullerse wutohteakonit.
7.4 Kah us; nunnikqusish, kah chequnapsh: wabes[e]hkon asuh wabesuitteahuhkon newutche neesukqunnom8ugish yeush pukuttae pohquttaash, newutche ummishe musquantam8onk Rezin weeche Siria, kah wunnaumonuh Remaliah.
7.5 Newutche Syria, Ephraim Kah wunnaumonuh Remaliah, matche ken8nittuog ayeuuhkonittue ken, n8waog,
7.6 Ayeuuhkonittue kuhkuhquehtauontuh Judah, kah n8chumwehteadtuh, kah naut ayimontuh to[u]wutchahtham8onk, kah ketass8t ponontuh nashaue, wunnaumonuh Tabeal.
7.7 Kah yeu wussin Lord Jehovah, matta pish menuhkohtano, kah matta pish nnano,
7.8 Newutche uppuhkuk Syria, ne Damascus, kah uppuhkuk Damascus noh Rezin, kah wuttúhshit nequtta tahshinchage kodtum8it kah napanna, Ephraim pish sohquttahwhau, matta ummissinninnu8uneat.
7.9 Kah uppuhkuk Ephraim, ne Samaria, kah uppuhkuk Samaria, noh wunnaumonuh Remaliah: matta wunnamptam8óg wunnamuhkut matta pish kummenuhkappe[u]mw8.
7.10 Nano wonk Jehovah ken8nau Ahazoh n8wau,
7.11 Wehquetumau Jehovah kuhkinneasuonk wutche ken; wehquetush asuh ut m8n[ó]iyeuut, asuh qunuhqueé ut wóhqut.
7.12 Qut Ahaz n8wau, matta n8wehquetum8, kah matta nukqutchheau Jehovah.
7.13 Kah n8wau, n8tam8k yeuyeu, woi wek David; sun peásin ken kussauunonat wosketompaog, qut wonk kussauunnumw8 num-Manitt8m?
7.14 Newaj Lord nehenwonche nagum aninnumunkqueóg kuhkinneasuonk: Kusseh, penomp pish wompequoou, kah neechau wunnaumoniinneuh, & pish wuttissowenuh Immanuel.
7.15 Butter kah hony pish peech, onk woh wahteou sekeneamunat machuk, kah pepenamunat wanegik.
7.16 Newutche asquam mukkies wahteou sekeneamunat machuk, kah pepenamunat wanegik, ohke ne jishantaman, pish ohquanumau naneeswe ukketass8tamómuh.
7.17 Jehovah pish kuppaudtunk, kah ut kummissinninneumut, kah ut k8sh weekit, kesukodtash nish asq paómun8gish, wutch na kesukok Ephraim chabeit wutch Judah; noh Assyriae ketass8t.
7.18 Kah pish nnih, ne kesukok Jehovah pish quekqsumau 8cháussoh, noh aongkoue Egypte sepuésut, kah Bee noh Assyriae ohkeit.
7.19 Kah nag pish peyaog, kah wame pish appuog ut touushinne 8nôuhkóiyeuut, kah en hassinn[ê]kómukqut, kah ut wame assinn[e]kôussehtu, kah ut wame chipishinneuhtugquehtu.
7.20 Ne$nan kesukok, Lord pish chequodtweyaheau nashpe chequodtweyáheg, n[e]h onkquattauoncheh nashpe neg ogkomut apitcheg, nashpe Assyriae ketass8t, muppuhkuk kah wusseete wishagkinash: kah pish wonk mohtupanum weeshitt8unash.
7.21 Kah pish nnih ne kesukok, wosketomp pish wadch[a]nau wuske cowishinneoh, kah nes8oh sheepsoh.
7.22 Kah pish nnih, newutche madtaaneuk sogkodtunk ne adtahshipagsehettit, pish meech butter; newutche butter kah hony, nishnoh pasuk pish ummeechin noh sequnit ut ohkeit.
7.23 Kah pish nnih ne kesukok, nishnoh ayeuonk, uttoh adt nequt muttannonganogok weenomwussippagwash anôadtik silvere nequt muttannonganogkodtash, ne pish kôussu8 kah asinnekôussu8.
7.24 Nashpe kôuhquodtash kah ahtompeh wosketompaog na pish wuttit peyoneau, newutche wame ohke pish kôussu8, kah asinnekôussu8.
7.25 Kah wame wadchuash nish pish kodhamukish nashpe mattock, na matta pish peyomun8 qushaonk k[ó]ussog kah asinnekóussog: qut ne pish sohwhun[ó]naóont oxinog, kah wuttattashkuhkomunaóont papeississitcheg neetasuog.
8.1 NAno, Jehovah nuttinuk, neemunush mishe tuttuppagenausu, kah ne wussukwhush nashpe wosketompae pen, papaume Maher-shal$al$hash-baz.
8.2 Kah nunneemunnumom pabuhtanumwe wauwaénuog mehquontamunat, Uriah sephausuen kah Zechariah wunnaumonuh Jeberechiah.
8.3 Kah nuppas8sukauomp mittamwossisse quoshodtumwáen, kah wompequoou, kah neechau wunnaumonuh: neit Jehovah nuttinuk, uss8wes Maher-shal-al-hash-baz.
8.4 Newutche mukkies asquam wahteau8gkup n8wónat, n8sh kah nokas, Damascusse weenauwetuongash, kah Samariae sequttahamóonk, pish amaunau ut anaquabit Assyriae ketass8t.
8.5 Jehovah wonk nukken8nuk n8wau,
8.6 Newutche yeug missinninnúog sekeneamwog Shiloahe nippeash, nish mánunnutch[uo]gish, kah weekontamwog ut Rezin, kah wunnaumonat Remaliah:
8.7
8.8 Kah noh pish paumushau Judah, noh pish anúpadto, kah pish anúchuan, pish sokkoshkittuk8, kah nean sep[á]ginont wunnuppuhwhunash, pish numwohteau ne koshkag kutohke, woi Immanuel.
8.9 Miyán8k kuhhogkaóog, woi kenaau missinninnúog, kah pish kussukqutteawhuteamw8, kah n8tam8k, wame kenaau nôohtáe wutohtimóneash, puttukquobpissegk, kah pish kussukqutteawhutteamw8, puttukquobpissegk, kah pish kussukqutteawhutteamw8.
8.10 Moáe ken8nittegk, kah pish matteagwunninno: n8wagk kutt8wonk, kah matta menuhkotano: newutche God k8weetomukqun.
8.11 Newutche Lord yeu nuttin ken8nukqun, nashpe menuhki menutcheg, kah nukkuhk8tomunk matta woh nuppomushóunat ummayeuóut yeug missinninnúog, n8wau,
8.12 N8wáhteogk, weetuódtuonk en wame nag, n[e]h pish ánoncheh yeuh missinninnuh, weetu[u]ódtuonk: kah ahque quihtam8k nag qushaongan8, asuh wabesehteogk.
8.13 Wunneetupanatamwe ogquanumok Jehovah ayeuteaanit nagum, kah noh qush8k, k[a]h noh wabesu[óm]8k.
8.14 Kah noh pish Sanctuarih88, togkussittass[im]8e qussuk, kah chamsquassunóe hassun, en naneeswe Israelle wekuóo[n]t: wutch appeh, kah sinnukkeg wutch neg wadóhkitcheg Jerusalem.
8.15 Kah monaog na ut kenugke pish togkussittassunwog, kah kepshaog, kah pish sohqussunwog, kah pish puttahhamwog, kah pish togqunóog.
8.16 Weesquabenuash wauwaonk, sealoh naumatuonk ut kenugke nunnetuhtauw[á]en[e]umut.
8.17 Kah nuppah Lord, noh padtogguhhuk wuskesuk wutch Jakob, kah nutaskauwompam[,]
8.18 Kusseh, nen kah mukkiog neh Jehovah anummiitcheh, nukkehkinneásuonganeumun, kah nummonchanatam8onganeumun ut Israelut: wutch Jehovah ayeuteaanit, noh ayit wadchuut Zion.
8.19 Kah nag unnukqueog, natinneah8k neg wámatchinahshaóngan[ú]mitcheg, kah mamontamáog, neg peant8wácheg, kah tadtumwácheg: sunnummatta woh missinninnuog natinnewhauóog um-Manitt8m8oh? wutch pomontamunutcheh en neh napunutcheh?
8.20 En naumatuonganit, kah en wauwaonganit: matta n8wahetteg neaunak yeu kutt8wonk, yeu, newutche matta wequaiyeumu.
8.21 Kah nag pish auwakonche kah kodtupp8e uppannupushoneau: kah pish nnih, nag kodtupwehettit, nag pish m8m8skumáog wuhhogkauh, kah matanumaog ukketass8tam8m8oh, kah um$Manitt8m8oh kah pish ushpuhquaéog.
8.22 Kah nag pish monunneamwog ohke, kah kusseh wuttamehpunáonk, kah pohkenái, pogkenum[ó]e wuttamehpunáonk, kah nag pish n8hkauôog en pohkenahtu.
9.1 QUt onch, pohkennumóonk matta pish neanéinn8, wunn8wadtaméhpunadt, negonne ogguhse onkapunadtunk Zebulone ohke, kah Naphtalie ohke, kah ompetak, wutúhque onkquanu[m]wéheuh, ut kehtahhanne mayit, ogkomut Jordan, ut wutohtimóinne Galile.
9.2 Missinninnúog neg pomushácheg pohkenahtu naumwog mishe wequai: neg wadohkitcheg nupp8ongane onkauohtáe ohkeit, neh 8wôhsumauoh.
9.3 Kummuttaanteóh wutohtimóneas, kah matta nano mishehteaou wekontamóonk: weekontamwog ut anaquabean, neaunak kepenumwe weekontamóonk, kah neáhhenn8weekontamwéhettit wosketompaog, chachabenumohetticheh sequttahhamóonk.
9.4 Newutche kussohqutahham 8wéassue yoakumoh, kah wuttippomóne anwohhou: wussonkqutchóh8wae pogkommunk, neane ut Midiane kesukodtut.
9.5 Newutche nishnoh wutayeuwuttuonk ayeuhteaen, ne wodtauatonkquodt, kah hogk8unash unuhkónash ut wusqueheonganit, qut yeu pish nashpe chikkósuonk, kah n8tae wuttuhqunash.
9.6 Newutche ut kuhhogkanónut mukkies neetu, ut en kuhhogkanónut Wunnaumoniin magun, kah nanaánittuonk pish ohteau ut wuttukeit: kah pish ussowesu Monchanu nukqussuaen Ken8s8waénin, Manuhkésit God, Machemapit Wut8shimau, Wunohteáe Sontim.
9.7 Kah matta pish wohkukquoshininno nano missáe wunnanawunnum[o]onk, kah wunohteáonk, ut wutâppuonganit David, kah ut wutass8tam8onganit, wunohtauunat, kah menehkheonat, nashpe wussittumóonk kah s[á]mpweseonk, yeu$wutch onk yean micheme: wus$zealum Lord ayeuhtea[a]nit yeu pish wutussen.
9.8 Lord negonshhuau kutt8onk en Jakobut, kah upp[a]gs8kqun Israel.
9.9 Kah wame missinninnúog pish wahteauog, Ephraim kah wadohkitcheg Samaria, neg pi[t]uánumóe kah menehketeaháe an8wacheg.
9.10 Briksash penushaash, qut pish n8weekitteahtómun wunnáguttahham8e qussukquanash: Sycomorúhtugquash tummehthamunash, qut pish nutôs8wunnununnánonash en cedaruhtugqut.
9.11 Newaj Jehovah pish ayeuuhkonittue wunoht[a]uou ummatwomoh Rezinoh, kah weech8hamau ummatwomoh.
9.12 Syriansog negonáeu, kah Philistiansog wuttát, kah nag mahchipp8og Israeloh nashpe woshwohtáe mutt8n: newutche yeu waame, ummusquanittam8onk matta am[a]émun8, qut wunnutcheg ashpumme su[n]maguna[u]sh.
9.13 Ne[u]utche missinninnuog matta quinnuppeog en néh togkomukquehetticheh, kah matta natinneahwho8og Jehovah ayeuhteaanit.
9.14 Newaj Jehovah tummehthog wutch Israelut muhpuhkuk, kah wussukqun, wuhtuk puppishashquash ut pasuk kesukodtut.
9.15 Kohchisu8it, kah quohtianumukqussit, noh muppuhkuk88; kah quoshodtumwaen noh kohk8tomwehteadt pann8waongash, noh wussukqu[n]eiyeu.
9.16 Newutche sampshano[n]cheg yeuh missinninnuh uppanneseaheouh, kah neg neh sagkompagunukqhetticheh paguanuoh.
9.17 Newaj matta Lord woh weekontamuonunk wuskeneuh, asuh matta pish monanumôou touwyesoh, kah sekousquoh, newutche nish$noh p[a]suk eiantogkei, kah matcheseaenin, kah nish$noh mutt8n as8tueyeum8: newutche yeu wame, matta ummusquanittam8onk qushkemun8, qut ash s[um]ogohteau wunnutcheg.
9.18 Newutche matcheseonk ogque chikohteau n8taut: pish mahchukiswau kôussoh kah assinnekôussoh, kah pish nashqunneau touo[h]komukque kuppahtu, kah neg pish ogque waabpem8uk pukuttau.
9.19 Nashpe ummusquanittam8onk Jehovah ayeuteaunit ohke pohkenai kah pish missinninnuog ogqunneunkqussuog ne woh chogkohtag: wanne pish howan kushpaoou weematuh.
9.20 Kah pish wuttinnohkounit wutch neemp8au kah pish onch kodtupp8, k[a]h pish menadchipp8, kah matta pish tap[e]p8og, nag pish meechwog nish$noh pasuk wuhpitteanue weyaus.
9.21 M[e]nasseh, Ephraimoh, kah Ephraim Manassehoh: kah nag na moeu pish ayeuuhkon[á]og Judahoh.
9.22 Newutche yeu$wutch wame, ummusquantam8onk matta qushkemun8h, qut ash sumogohteau wunnutcheg.
10.1 MIssi wutonkapunnaongan8 kohk8wachég mat sampweusseae naumatuongash: kah wosukuhh8keg ûhquanum8ongash, nash kohkinnum8hettichish.
10.2 Qushkeheonao[u]t quenahukqutcheg wutch wussittum8onganit, kah ama[u]numauonat wussampwohtoongan8 wutch machekitcheg: onk woh sekousquoh tohquomáog: onk woh nag mukk8ki[n]ó[o]g touwiêsoh.
10.3 Kah toh woh kutussemw8 natauwahuwae kesukok, kah pagu[a]nuonk peyont wutch n8adtut? howan pish kutushphouonomw8 wutch kuttannumunkqunnaout? kah uttoh pish kénukkodtumunneau kussohsumoongan8?
10.4 M[e]hcheu nen, nag pish n[à]uwaehtauaog kuppishagkinnuw[h]enuh, kah nag pish penushaog agwu nohshitcheg: yeu nashpu wame, asquam qushkemun8 ummusqu[an]tam8onk qut askq wuñutcheg sussumohogteau.
10.5 Woi wut-Assyrian nummusquantam8e sasamatuhh8waontug, kah ne anwohhou ut wunnutchegan8wout, ne nummusquanittam8onk.
10.6 Nutann8noog ayuuhkontamunat eiantukeiyeue wutohtimoin, kah ayeuuhkononat missinninnuog n[e]g musquanumogig nuttinninnumau meechummuonk nemunnumunat sequehtahhamukish, kah nemunnumunat wutohqu[a]muwaongan8, kah tahtasku[h]kauonaoont onatuh matehchuogkok tau8maogwash.
10.7 Qut matta ne ukkodsei[n], onk wuttah maata ne wuttenamam8un: qut ne wuttahh8wout, paguanonat, kah koshksumunat wutohtimoneash matta ogguhsinash.
10.8 Newutche n8w[a]u sunnummatta nussontimomog pannuppe kehtass8tam8og?
10.9 Suñummatta Calmo, neane Carchemish? Sunnummatta Hamath neane Arphad? sunnummatta Samaria neane Damaskus?
10.10 Neane nunnutcheg namehteau nunneukontungane kehtass8tam8ongash; kah neg unnunneukontunkanog anue mishanumukqussuog, onk neg wadchiitcheg Jerusalem kah Samaria
10.11 Neane nea[n]teau Samaria kah neh wuttinneu[x]o[h]tunkanoh, Sunnummatta ne nan woh nuttinteauouun Jerusalem, kah wuttinneukontunkanoh?
10.12 Newajeh pish n$nahk, ne Lord pogkojteunk wame wutanakausuonk ut wadchuut Sion, kah ut Jerusalem, nussasamatuhham ummeechummuonk máhshetahh8wae ketass8t ut Assyria, kah wussohsumóe quonohquttauwompuonk.
10.13 Newutche n8wau, nashpe nunnutchegane menuhkesuonk yeu nutussen, kah nashpe n8waantamóonk, newutche nutompuwussuénúh: kah nutontahtoh ukkuhkinonkanóash missinninnuog, kah nummukk8kinóog wunnompak8unóash, kah nuttinnuhkauóog neg noh wadohkitcheg, onatuh menuhkesuenuut.
10.14 Kah nunnutcheg mehqunum 8weenauwetuongan8ash misinninnuog, neáne wadchishadt: & neáne mohmounuk wôanash, uttiyeush sequnumukish, nuttinne mohmóunumun wame ohke, kah wanne howan wutt8we wuttauóuunash, asuh wôhshinum8 wutt8n, asuh sesék8.
10.15 Sun togkunk woh waenomau wuhhogkuh ayuuhkononat neh kauhunkquahukqutche: asuh poksunkquonk sun woh mishehheau wuhhogkuh ayeuuhkonau neh mâmamóntinukqutcheh? neáne sauobpunk nehenwonche mâmamo[n]tshont ayeuuhkonónát ashpunukqutcheh, asuh neàne anwohhou nehenwonche ushpéit, neane matta mahtugk88uk.
10.16 Newajeh Lord, um-Manitt8m8uh kehche8shaog, pish ununau ônauwussinutcheh, ut kenugke waonogqutcheg, kah ut agwe wussohsum8onganit, pish pasqunnánum ch[i]kohsumóo[n]k, neane n8tae chiko[k]sum8ongánit.
10.17 Kah 8wequa8m Israel ne pish n8to8, kah 8neetupanatam8moh noh n8n8uneau: kah pish nashqutteau, kah mahchekuswau wutásinnekôsumoh, kah ukkôussumoh ut pasuk kesukodtut.
10.18 Kah pish mahchikussum wuttouohkomukque sohsumóonk, kah ummissegane ohteuk, naneeswe keteahogkou kah muhhog: kah nag pish ogqueneungqussuog noh kôunuk muttô[a]gk, sauwunuk.
10.19 Kah sequeneádtunkish wuttouohkomukque mehtugquash pish ogguhsinash, onk woh mukkies 8sukuhhumunash.
10.20 Kah pish n$nih ne kesukok, neg sequttahwhutcheg Israel, kah neg wadchiitcheg Jakob wekit neg pohquohhukeg, matta pish wonk wutompattussun8unah noh togkomo[n]t, qut pish ompatussen Jehovah, 8neetupanatam8moh Israel, wunnamuhkutée.
10.21 Neg sequttahwhutcheg pish qushkeog, sequttahhamauutcheh Jakob, en masugkenuk Manit.
10.22 Newutche tókonogque kummissinninneumog Israel wutteas8unneáont ketahhane nagu[n]tuut, neg aguhsikeg pish qushkeog: mahchekonaéonk noh káhtimit, pish tomogkeu ut sampweusseonganit.
10.23 Newutche Lord wut-Jehovanum8oh ayeuteaog, pish ayeuau mahchekonae onkoh, noh kahtimit ut nashaue wame ohkeit.
10.24 Newutche yeu wussin Lord God ayeuwutteaunit, woi nummissinninneumog wadohkéogish Sion, ahque wabesuón8k wut-Assyrian: noh pish kuttogkomuk pogkomunk, kah pish kutayeuuhkonittue tahshinumunk wutanwohhou, ne asehetteup Egyptianéog.
10.25 Newutche ogguhsese sepe, kah unkque m8squanetam8onk pish ahquohteau kah nummusquanittam8onk ut uppaguanuongan8óut.
10.26 Kah Jehovah ayeuteaunit pish 8wogkauunumauoh sasamatahwhuttuonk netatupe paguanáonk Midian, kishke Orebe qussukquanit: kah onatuh ne ônohtagkup uppogkomunk woskeche kehtahanit, ne pish wuttinne tahshinumun neanheomp wut-Egyptianeh.
10.27 Kah pish n$nih ne kesukok, 8wéanun pish amaunumun wutch kuttugkeet, kah weyoakumoh wutch kussittipukanit, kah yoak pish matcheheau newutche sesequnáonk.
10.28 Noh peyau Ajath, noh pahmohkom Migron, ut Michmash na upponamun ukkenúm8ongash.
10.29 Qushkodteáog ósukongkanit, nag kaueneau Geba, Ramah wabesu, uk-Gibeahum Saul wussem8.
10.30 Mishont8ash, woi wuttaunoh Gallim: n8tamwah Laish, woi kuttamunge Anathoth.
10.31 Madmenah ontsum, wadohkitcheg Gebim moèog wussemuneát.
10.32 Ashpume pish appu ut Nob ne kesukok: pish ayeuuhkonittue tattauunkauau wunnutcheg 8wadcheum wuttaunoh Zion; Jerusaleme wadchu.
10.33 Kusseh; Lord, Jehovah ayeuteaanit pish tumehtham wuttuhqunash nashpe wabesuonk, kah quaquonunkquokish pish kouwehthamunash, kah pahtuánumweenunkqussit pish hohpaheau.
10.34 Kah noh pish tumehtham touohkomukque kókuppagish, nashpe m8uhshog, kah Lebanon pish penushau wutch masukkenuk.
11.1 KAh sauobpunk pish wutchegen 8wepunkquamut Jesse, kah Wuttuhk pish wutchegen 8wadchabukqut.
11.2 Kah wunnashauanitt8moh Jehovah pish wutapehtunkquoh, wa[a]ntamóe kah wohwohtamóe nashauanit, kuhquttue kah menuhkesue nashauanit, wahteóe nashauanit, kah qushónat Jehovah.
11.3 Kah pish wutayimunkquoh kogkinne wohtamu[m] ut quoshonat Jehovah, kah noh matta pish unne wussittum8 neaunak wuskesukque naum8onk, asuh áushkomuóou neane wohtog wutch wehtauogkut.
11.4 Qut nashpe sampweusseonk pish wussumau matchekuoh, kah pish áushkomuau nashpe sampwagk, wutche manunnissitcheg ut ohkeit: kah noh pish togkodtam ohke nashpe wutt8n8e pogkomunk, kah nashpe wussissitt8n8e nashauonk pish nushau matchet8oh.
11.5 Kah sampweusseonk ne pish uppetukquobpis ut wusseganit: kah pabahtanumukqussuonk ne pish uppetukquobpis ut wutt8unussit.
11.6 Kah wonk mukquoshom pish weetomau lamboh, kah leopard pish sepsinn8wehtauau kidsoh, kah kalfsoh, kah qunnonouwem, kah wanogqunutcheh moeu, kah mukkies pish wussagkompanoh
11.7 Kah cow kah mosk pish weetatup8tuog, wunnechan8oh pish neesinwoh, kah qunnonou pish meech sékupoghegash onatuh ox.
11.8 Kah n8n8e mukkies pish tannuppompu 8wonogqut asp, kah 8chininnáe mukkies pish pethennum wunnutcheg sesegq 8wonogqut.
11.9 Matta nag pish woskehuwau8og asuh pagwahteau8og ut wame n8neetupanatamwe wadcheumut: newutche ohke pish numwohteau wahheáonk Jehovah, onatuh nippe nuhkokkog keihtoh.
11.10 Kah ne kesukok na pish 8wadchabuk Jesse ne pish nepatag wutch muttaagk kônunumauont missinninneuh; nehhoh Gentils pish wunnatinneahwhoh, kah wutanwôhsin8onk pish sohsum88.
11.11 Kah pish nnih ne kesukok, Lord pish wunnutcheg nahohtoeu ne ponumun, uppohquohwhunonat asquttawhutcheh ummissinninneumoh wutch Assyria, kah wutch Egypt, kah wutch Pathros, kah wutch Cush, kah wutch Elam, kah wutch Shinar, kah wutch Hamath, kah wutch kehtahhanne aquidnehtu.
11.12 Kah noh pish wunnashau muttaagk kohkinnunnumunutcheh wutche wutohtimoneash, kah pish miyanau Israelle pagkenitcheg, kah pish miyanau Judahe nanwisinitcheh, wutch yaue p8chag muttaohke.
11.13 Wutiskauanittuonk Ephraim pish amaem8, kah ummatwomoh Judah pish tummehtahwhoog, Ephraim matta pish iskauonoou Judahoh, kah Judah matta pish m8m8sqheoou Ephraimoh.
11.14 Qut nag pish ushpuhh8waog, ut wuttugkeout Philistinsog, nogque en wutcheksuiyeu, nag pish matcheheaog neg wadohkitcheg wutchepwoieu moaeu nag pish ponamwog wunnutchegan8 ut Edom kah Moab: kah wunneechanoh Ammon pish wunn8swehtauouh.
11.15 Kah Jehovah pish papuhquanne paguanau ketahanne Egyptiane meenan, kah nashpe ummishetahshinneumoh pish tattauohteau wunnutcheg waabe sepuut, kah pish wuttogkodtamun ut nesausuk tahshe po[m]utchuanit, kah pish qushkodteaheau missinninnuh nobohteaouut.
11.16 Kah ne pish nanwe ummayou asquttahwhutcheh ummissinninneumoh, nég asquttawhutcheg wutch Assyria, neanagkup wutch Israel ne kesukok waj sohhog ohkeit Egypt.
12.1 KAh nekesukok pish kussim, woi Jehovah, k8waeenomush: tohkonogque kummusquanuminneah, kummusquantam8onk qushkem8, kah kuttapheh.
12.2 Kusseh God noh n8wadchanitteaonk: nuppabuhtanum, kah matta n8wabesuh, newutche Lord Jehovah noh nummenuhkesuonk, kah nukket8homaonk, noh wonk n8wadchanitteaonkanin.
12.3 Newutche wekontamoe pish k8thuppam8 wutch wadchanittuae wuttahhamonganit.
12.4 Kah ne kesukok pish kussimw8 wowussumok Jehovah, wehquetumok 8wesuonk, wahteauwahuwagk wutusseongash ut kenugke missinninnutu, missohham8k 8weesuonk mishehteauun.
12.5 Ket8hamok Jehovah newutche noh usseu waunnegukish, yeu wahteauun ut wame ohkeit.
12.6 Wuttauate[u]kqussek, kah mishont8wagk ken wadohkean Zion, newutche masugkenuk 8neetupanatam8moh Israel ut kenashomut.
13.1 OOWeanun Babilon, ne Isaiah wunnaumonuh Amoz nagkup.
13.2 Tahshinum8k muttaagk ut kussòhkôiyeuut, mishont8wanumok, tattauwunnumok kenutcheg onk petutteaog wuttusquontam8out puhponkompoog.
13.3 Nuttaann8nomp n8neetupanatam8mog: kah n8wehomomp nummenuhkeseumog, wutche nummusquanittam8onk, neg weekontogeg ut nukqununkqussuonganit
13.4 OOwadtauatonkqussuongan8 monacheg ut wadchuuhkontu, ogqunneunkqussu[o]g mutta[a]nukeg missinninnuog wogkouee wuttauatonkqussuonganu8 wutohtim[ô]unne tass8tam8ongash miyaé[m]8ash: Jehovah ay[e]uteaunit 8sukkomp[a]nh mattompagwe ayeuteuh.
13.5 Nag 8mwog nôadtit wutohtimóneat, wutch weekqshik kesuk, noh Jehovah, kah ummusquantamwe auwohteaongash, pagwohtauunat mamusse ohke.
13.6 Mau8k, newutche ukkesukkodtum Jehovah paswohteau: pish ogque peyau pagwanuonganit wutch wame manuhkesitteáut.
13.7 Newutche wame menutchegash pish sauunum8m8ash, kah nishnoh wosketomp wuttah pish mohtupohteau.
13.8 Kah nag pish wabesuog: onkquommom8ongash kah unkquanum8ongash pish wuttohqunóuh; nag pish unúhquommom8og mittamwossis neechadt, nag pish chepsh[á]ettuog, wuskesuk8oash pish onatuh n8hn8unag.
13.9 Kusseh ukkesukodtum Jehovah peyom8, onkuppunohteáe naneeswe nashpe unkque musquanittam8onk kah mishe musquantam8onk, touwishinneat ohke, kah noh pish paguanau ummatcheseaéneumoh na$wutch.
13.10 Newutche kesukque anogqsog kah chippanogqussog matta pish wóhsumóog: nepauz pish pogkenum sohhog, kah nanepâushadt matta pish 8wequai wohsum8mun8.
13.11 Kah pish nussasamatahham muttaok, wutche uppaneseongan8, kah matchetoog wutch ummatcheseongan8oash: kah uppehtuánúmweenungqussuongan8 pehtuánum8og, n8wohkuhquôshitteauwahtauun: kah nutti[u]hquonkqutteoh uppehtuánumwenunkqussuongan8 uhqueneunkqussitcheg.
13.12 Kah wosketomp nutanue mish[ô]adteh onk ne wanegik gold: nux wosketomp onk ne Ophire golde wedge.
13.13 Newutche nuttattauwohteam kesukquash, kah o[h]ke pish ontohteau wutch wutayeuonganit, ut ummusquanittam8onganit Jehovah ayeuteaunit, kah ne kesukok uhque musquantog.
13.14 Kah pish tatuppeyeu8 key8hkauut ayomp, kah ontauh sheeput, ne matta howan wadchanunkeh, nishnoh pasuk qushkeu en nehenwonche missinninneumut, kah pish spuhh8waog nishnoh pasuk en nehenwonche wutohket.
13.15 Nishnoh pasuk noh namhit pish asishahtahwh[á]u: kah nishnoh pasuk noh weetomont pish penushau nashpe togkodteg.
13.16 Kah wonk ummukkieseum8uh pish sukquóhkônunk an[a]quabhettit, week8oash pish mukkinumwó[n]tamunash, kah ummittamwuss8oh pish chekehéonunneoh.
13.17 Kusseh, n8wogkouun Medsog ayeuuhkonittue n[a]goh, neg matta pish tohhe[n]tup anatam8gig silver: kah wonk gold matta wuttapeneam8uneau.
13.18 Wutahtompeyeuoh pish sukquehtahwaog 8skeneum8uh, kah nag pish matta kitteamonteanumau8og ummeechu[m̃]uonk ôontomuk: wuskesuk88ash matta pish wohquanumauôog mukkiesoh.
13.19 Kah Babylon wussohsum8wongan8oash ass8tam8onganog, 8neetuonk Caldeansog, ummissugken8ongan8 pish onatuh God kepuhteadt Sodom kah Gomorrah.
13.20 Matta pish wonk wutohkein, asuh matta pish ayéin wutch pometuonganit onk ye[á]n pometuonganit: kah Arabian matta pish na 8weekéin, kah nanawesheepsaenuog matta pish na ponam8uneau wekuòash.
13.21 Qut touohkomukque puppinashimwog na pish wusseepsineau, kah wekuoash pish wunn[á]numw[à]pine u[t] [n]ishkeneunkque ow[à]asineg, kah k8k8khôsog na pish 8tohkineau, kah Satyrsog ka pish wuttit pumukoneau
13.22 Kah munnohhanne puppinashimwog pish 8n8og ut mahchikomukque wekuout, kah Dragonsog ut 8nekomuk8out: kah wutaquompiyeum pas8che peyaum8, kah ukkesukodtum8oash matta pish sepohtan8ash.
14.1 NEwutche Jehovah pish monanumau Jakoboh kah ohnch pish pepenauau Israeloh, kah pish upponuh nehenwonche wutohkeyeu[o]ut: kah pen8wot pish weetomuk: kah pish menuhkappuog wekit Jakob.
14.2 Kah missinninnuog pish nag wuneemunnouh, kah uppas8ouh ut wutayeuongan8out, kah wek Israel nag pish 8tohtauonganinnéauh ut wutohkit Jehovah wutche wuttinneumuonk, kah mittamwossisse wuttinneumineunk, kah pish ummissi[n]uhkonauh nag neh masinohteacheg: kah pish nanawunaog neh woskhikqhettipoh.
14.3 Kah pish n$nih, ne kesukok Jehovah anwosumwahikquean wutch kutungquanumwinneat, kah wutch k8wabesuonganit, kah wutch siogke missinnainneat ut$toh adt wuttinneumuhkonuninumukup.
14.4 Neit pish kussim yeu woweenuhwh[á]muae kutt8wonk ayeuuhkonittue Babylone ketass8t: uttoh in woskehuwaenin wôhkuhquosinin?
14.5 Jehovah pohquetahham wutánwohh8un8 matchet8og, kah uppiuhquttumwe anwoh8un8 nananuwach[e]g.
14.6 Noh musquantamwe togkomont missinninnuh nagwutteauhshine, moh musquantamwe nanawunuk wutohtimoneash, noh woskeheau, kah matta howan wuttamehh[u]waunuh.
14.7 Mamusse ohke anwohsin, kah chequnohteau: nag pohqua8homaog
14.8 Nux qunonuhquaog kummuskauanatam8[ó]nukquog, Lebannonne chikupog n8waog, nadteuh pagkenumuk, matta kouuhkukquaenin ayeuuhkonittue nukkuhkuhquéhtunk8un.
14.9 Chepiohkomuk wutch agwe ontohteau wutche ken, kenogskunkqunat peyôa[n], wogkouineau n[á]pinitche wutche ken, wame puppunkompóog muttaohkit, wutomohkinuh wutch wutappuonganehtu, wame wutohtimóinne ketass8tamwog.
14.10 Wame nag pish ket8kaog, kah kuttukquog, ken wonk sun ken8chumwes netatupe nenawun? ken k[ù]ttatuppinneunkqusseumumun?
14.11 K8nadchéseum paudtauun weenohkeit, kah k8wadtauatonkqussue wanont8wagk: 8hqua[ó]g sepakéog ut kutagwéiyeumut, kah 8hquaog kenuhkuhkunk.
14.12 Uttoh kuttinne penushon wutch kesukqut, woi Lucifer, wunnaumonuh mohtompan? uttoh kittin tummehtawhuttean en ohkeit, ken n8chumwehteauop wutohtimóneash?
14.13 Newutche kussip ut kuttahhut, nukkuhkuhquem en kesukqut, pish nuttahshinum nutappuonk anue wutannogqusseumut God: kah wonk nukquenáp mukkinneáe wadchuut nannumiy[ê]u.
14.14 Nukkuhkuhquem anue ne sohkunkquok mahtókqs, pish ne[a]nenunkqus noh anue quanunkquapit.
14.15 Qut pish ken8t[n]init en chepiohkomukqut, ut sussippôe psahtheganit.
14.16 Neg nogqueáneg pish kuppapásinunk kah kenatwánumuk, n8waog, sun yeuoh wosketomp noh nunkshadtauwahtunkup ohke, noh nánukkishadtunkup ketass8tam8ongash?
14.17 Noh áyikup muttaok onatuh touohkomuk, kah pagwatunkup wutotanash? noh matta wohshinumauonk wek8 ukkupshagki[n]omuh?
14.18 Wame wutohtimóinne wuttahs8timwog, nag wame sohsumohteásinwog, nishnoh pasuk nehenwonceh wekit.
14.19 Qut ken kussohwhôhkonit wutch weenohkeit, onatuh nishkeungque wuttuhqunit, kah onatuh wuthogk8un8oash neg na[h]shitcheg, papashpetahwhut togkodteg, neg w8mussitcheg psahthegane qussukquanéhtu, ontuh nupp8e muhhog tahtashkuhka[ú]ut ut musseetut.
14.20 Matta pish nag k8weechayeumôog posekinitteóg, newutche kuppagquadtoh kutohke, kah nushonat kummissinninnúmog; 8skannémunnu matchet8g matta pish w[a]eenódtum8un.
14.21 Quoshauwehtau wunneechanoh shehteaénuh wutche ummatcheseongan88ash 8sh8oh, nag woh matta wutomohkéinnaout, kah matta wutohta8unaóut ohke, kah matta numwohtau8unat wuskesukqut muttaok 8tanash.
14.22 Newutche nag ayeuuhkonittue n8waabehtauóog, n8wau Jehovah ayeuteaunit: kah pish nuttummetahham wutch Babylon, wesuonk, wunnaumoniin, kah 8w[á]dtunkquassin, n8wau Jehovah.
14.23 Kah wonk n8ta[h]tauonga[n]éhheon Bittern, kah nippissepagwash, kah nutchekhamun nashpe paguanue chekhikunk, n8wau Jehovah ayeuteaunit.
14.24 Jehovah ayeuteaunit chadchekeyeuau, n8wau, wunnamuhkut, neanantamup, ne pish n$nih,, kah ne pakodtantamup, ne pish unne menehketeauun.
14.25 Nuppokshan wut-Assyrian ut nutohkit, kah ut n8wadchumehtu nuttahtashkuhkau ut agwe nusseetut, neit pish weyoakum8oh âmaehtunkquog, kah 8weanun pish amaem8 wutch wuttugkeit.
14.26 Yeu pogkodtantam[ó]onk ne pakodtantamuk ut mamusse ohkeit, kah yeu menutcheg ne samogkinumuk en wame wutohtimóneat.
14.27 Newutche Jehovah ayeuhteaanit uppogkodtanatamun, kah howan woh uppanshadta[u]wahtauun? kah wunnutcheg summagohteau, & howan woh ukqushkinnumun?
14.28 Ne kodtum8k ketass8t Ahaz napuk, yeu wéanunúo8p.
14.29 Ahque muskouantash ken mamusse Palestina, newutche uppogkomunk noh togkomukqueóp pokshau: newutche wutch 8wadchaubukqut ask8k pish 8tsohhamu[n] sesekq, kah ummechummuonk pish n8tae pt8wée ask8k.
14.30 Kah ummohtommegitteomoh noh machekit pish meetsuoh, kah quenauhikquit pish wunniyeue sepsin[,] kah nunnehto k8wadchabuk nashpe mashshagquot, kah noh pish nushau sequttahhamaúúnumukeh.
14.31 OO[n]sh, woi squont, maush, woi keitotan, ken mamusse Palestina kussukqunit, newutche pukuttau pish 8m88 naunummiyeu, kah wanne pish nussiyeoh ut ukkuhquttumoe aquompiyeumut.
14.32 Neit toh pish unneu namp8hamauau wutann8teamweneum8uh wutohtimmoneunk? Jehovah ummenuhkehteauun Zion, kah ummissinninnúme matchekeumoh, pish uppanuhtantamunin.
15.1 OWeanun Moab: newutche nukonáeu Ar ut Moab mohtupohsin, kah chequnapheau, newutche nukonàeu Kir ut Moab moh[tu]pohsin, kah chequnapheau.
15.2 Kuhkuhquéi en Bajith kah en Dibon, qunuhqui ayeuonganéhtu, mauunat: Moab pish 8nowontam Nabo, kah Medeba: wame uppuhkukquash pish mukukkiyeuash, kah nishnoh weeshitt8n tummuhs[ô]su.
15.3 Ut wutaumaogk8out, pish puttukquobpissuwontamog man8tionak: ut woskechekomukquehtu kah ut wutaumaogk8out, nish$noh pasuk pish 8n8, m8cheke mauun.
15.4 Kah Heshbon pish mau kah Elealeh 8wadtauatonkqussuonk pish n8tamun weehque Jahaz, newaj ukkenauwamee matwomoh pish mishont8wauh, uppomantamoonk pish uhquanittamhik.
15.5 Nuttah pish mishont8wau wutche Moab, 8sem8moh pish usishauh Zoar, nashwe kodtumohkog kouwashinem; newutche adt kutóhkoag Luhith[.] nashpe mauonk pish kuhkuhqueog, newutche ut Haronaimme mayut, na pish wutch waapem8 paguanue mauonk.
15.6 Newutche Nimrimme nippeash pish touwushinneash: newutche moskehtuash ohp8htaash, askoshquosh wanne ohtan8ash, wanne ashkoshqun8.
15.7 Newutche madtauneuk ne ohtauwehettit, kah ne wadchanumohettit, pish ummonchadtauunneau, en anumussikkuppeyeue sepuwussut.
15.8 Newutche wuttauatonkqussuonk quinnuppem8 en wame wussissippoiyeumut Moab: 8n8onk weehque Eglaim kah 8n8onk weque wussissippoiyeumut Be[o]r$Elim.
15.9 Newutche wunnuppeimash Dimon pish numwohteau musqueheonk, newutche nukk8tne pas8 ut Dimon qunn8n8óh quentunkqutch noh pohquohhogkup wutch Moab, kah neg asquttahwhutcheg ut ohkeit.
16.1 NEgonshhuagk lamb en noh nanawunuk ohke, wutch Sela wehque touohkomukqut, wehque 8wadchumut wuttaunoh Zion.
16.2 Newutche pish n$nih, onatuh kogkeish[á]e psukses: ne pish wuttattúppeyeuwunneau wuttaunoh Moab, ut Arnone t8skeonganit.
16.3 Kogkáhquttegk, ussek wussittum8onk, ogquehteaush kutonkauohtom nohkog, ut noeu pohshequaut, puttogquehtog neg sohwohteamukeg, ahque wa[n]shan8k noh nánwushadt.
16.4 Neg pakenogeg wutch ontogkit weetomukqush Moab, ken wunnenéhuwaéneush wutch wuskesukqut woskhuadt, newutche mukk8kinnuwaenúh wohkuhquosinwoh, matchehuwaenin áhquappu, woskehuw[à]enuog mahchekussuog wutch ohkeit.
16.5 Kah monaneteáe appeuonk pish menehketeauun; kah pish ukquenappin ut wunnamuhkuteyeu8ut, ut wut-tabernaklumut David, wussittum kah natinneham wussittumóonk kah kenuppeteau sampweusseonk.
16.6 Nunn8tamumu[n] uppehtuanumôonk Moab (noh mishe pittuánum8) ukqunuhqunneunkqussuonk, kah uppehtuánumóonk, kah ummusquantamóonk: qut uppann8waongash matta pish ne nano.
16.7 Newaj pish Moab 8n8wonont Moaboh, nishnoh pasuk pish 8n8, wutch ukquenohtag8mash Kir-hareseth, pish kummaum8 wunnamuhkut togkomóog.
16.8 Newutche Heshbone ohteuhkonash kôhkutt[a]ash, 8wenomassippog Sibmah, wussontim8m8oh penuwohteaog pokshadtóog negonneyeugish wutohkehte[a]ongash, peyaog wehque Jazer, nanwushaog pannuppe touohkomuk, wuttuhqunash summagnunumunash, qushkodteaog keitoh.
16.9 Newutche nummauwétam nashpe Jazere mauonk, 8wenomussippog Sibmah, kutogquechipanash nussippeguash, woi Heshbon, kah Elealeth: newutche mishontowaonk wutche sequ[a]nnáe kummeechum8mash, kah wutche kukkepenum8onk penusheau.
16.10 Kah wekontamóonk amaunumun, kah muskouantam8onk wutch mishummeechume ohteuhkonit, kah ut weenominneohtekontu, na matta pish ket8hammaonganunn8, kah matta pish mishont8waonganunn8: tahtashkuhkomwenuog pish matta tahtashkuhkom8og wine ut wine$pressut, n8wohkuhquoshitteop ummishont8waonk.
16.11 Newutche nunnogkus pish wunnont8wanshau Moaboh onatuh Harp: kah nuttinnomiyeum Kirha[r]esh.
16.12 Kah pish nnih, naumuk Moab sauwunum ut qunuhque ayeuonganit, neit pish peyau ut wus$Sanctuareumut peantamunat: qut matta pish sohkohseu.
16.13 Yeu kutt8onk ne an8wop Jehovah papaume Moab, nádteuh na ahquompak.
16.14 Qut yeuyeu Jehovah ukket8kontamun, n8wau, ash nanshwu kodtumun8gkup, onatuh ukkodtum8ut wahwuttinninneumuk, kah wuss[ô]hsum8onk Moab pish pogkodchimau, nashpe mamusse neg mataanukeg: kah neg asquttahwhutcheg pish ogguhsesuog kah n8chumwesuog.
17.1 OWeanun Damascus, kusseh, Damascus amaunôi wutch wut8tanau[n]neat, kah pish webe weep8toou,
17.2 Ukkeitotanash Aroer ahquontamunash, nish pish wutch puppinashimwog, neg pish sepsukeg, kah matta pish howan 8wabesuwaheuh.
17.3 Wonkônous wonk pish wohkukquoshin wutch Ephraimut, kah ass8tamoonk wutch Damaskus, kah Syriae sequttahwhutceg: nag pish tatuppeyeu8og wussohsum8ongan8out wunnaumonuh Israel, n8wau Jehovah ayeuteaunit.
17.4 Kah ne kesukok pish nnih, wussohsumóonk Jakob pish woss[à]ppeteáuun, kah 8weeyauseé wees pish ônauwuss[é]um8.
17.5 Kah pish yáneyéu8 kepenumwaenúut kepenuk weatchiminneash, kah kepenuk missunkquaminash wutch wuhputteit, kah pish yaneyeu8 noh kepenuk missunkquaminnash ut Rephaimme 8n[ó]uhkôi.
17.6 Qut onch pish mukupashquae weenominneash na$ut sequnumunash: onatuh né[u]emonteamuk olivuhtug, neesinash asuh nishwinásh berrisash ut wanashquonk: yauunash asuh napanna onkouee mishummeechummue wuttuhqunash, wussin Lord um-Manitt8moh Israel.
17.7 Ne kesukok wosketomp pish monunnea[n]au neh kezhukqutcheh, kah wuskesukquash pish k[e]nompamau 8neetupanatam8m[ó]h Israel.
17.8 Kah matta pish monunneauôou Altarsash wunnutchegane anakaus[ú]onk, kah matta pish kenompattam8 ne wuttinwhunnutcheash kezteunkupash, asuh kuppahtu, asuh nunneukontunkanog.
17.9 Ne kesukok ummenuhke 8tanash pish tatuppeyeu8ash ahquontam8e wuttuhkq, kah wanaskkunkquame wuttuhq, ne sequenum[o]hettit, newutche wunnaumonuh Israel: kah na pish tauwushin.
17.10 Newutche k8wanánum k8wadchanuae Manit, kah matta kummehqutonam8 kumme[n]uhkesue qussukquanum, newaj pish ohkehteaan wunneohkehteaongash, & pish kutohteuhkon penowe ontsohkodtoongash.
17.11 Ne kesukok pish kenetuwohto kutohketeaonk, kah mohtompanáeu pish kenekitteáuun k8skannem: qut kepenumoonk pish numwunkquae ut unkquanu[mo]e kesukodtut mat anno[ó]sue unkquanumwi[t].
17.12 Missi wut[o]nkapunnaongan8 monacheg missinninnuog, ogque wadtauatonkqussuog kehtah, 8wadtauatonkqussuonk, kah wutohtimoinne munnumuhkeonk onatuh manumuhkem8uk menuhkee nippeash.
17.13 Wutohtimoinash pish munumuhkem8ash, onatuh manumuhkem8ut monatash nippeash: qut God pish nah wutaushkomuh, kah nag pish nóadtit spuhh8waog, kah pish wunnaumatuhkauóog onatuh ut wuss[a]dtreamunne wadchuut ut anaquabit waban, kah onatuhyeu8 tatuppequashunk ut anaquabit pemsquoh.
17.14 Kah kusseh, wunnonk88k wuttamehpunáonk kah asquam mamohtompan8gkup, matta ohtan8, né wutchippiyeum8 neg waskhikqueagig, kah wuttittanohtôadtuongan8 neg mag8kqunukqueagig.
18.1 MIssi wutonkapunnaongan8 ne ohke wunnuppawhunne onkauuhtohhup, ne ogkomut Ethiopiáe sepuut.
18.2 Neg ann8noncheg ann8naénuh en ketahhanniyeu, ut misa[ssi]que kuht8nogquash ut wosketupam: n8waog, monchek kenupshae ann8nutcheg en naswae kah pissagkinnumwe wutohimoneat, en uhqueneunkque missinninnúut wutch wadj kutchissik yeu pajeh,; kuhkohhamwe kah tahtashkuhkôsue wutohtimoineat, noh wutohke sepu[á]sh matchehteauunash.
18.3 Wame kenaau wadohkeógish muttaohket, kah wadohkitcheg ohkeit, naum8k, tahshinuk muttôag ut wadchutu, puhpequohtunk monopupeg, n8tok.
18.4 Newutche ne nuttukqunah Jehovah, nutanwôhsin, kah nunnatwontam ut n[ú]tayeuonganit, onatuh pohkôntag wunnepogquehtu, kah onatuh matokqse neechippog k[ô]soppittag kepenum8onk.
18.5 Newutche asquam kakepenumómukup[,] wunn[e]ht8nunk pakodcheyeu88k, kah seane wenom kesan8htag tanohketeaonganit, pish wunnaneeswe tummussumunash wuttuhqunesash nashpe mukk8kussauwae h8ksash, kah amaunumunash, kah kouwehthamunash wuttuhqunash.
18.6 Nish pish moae nukkodtumunash wutche wadchue puppinshasog, kah ohkee puppinashimwut, kah puppinshasog pish wussequannussinuneau, kah wame ohkee puppinashimwog pish uppopónamineau.
18.7 Ne ahquompak mag8onk pish paudtauun Jehovah ayeuteaunit, wutch nasw[á]yeue kah pissagkinnumwe missinninnuut, wutch unkqueneúnkqué missinninnúog wutch waj kûtchissik yeu pajeh, kuhkohhum8e wutohtimoin kah tahtashkuhkôsue ut musseetut, noh wutohke sepúash máchtteómuk, wehque wutayeuonganit Jehovah áyeuhteaunit, wadchuut Zion.
19.1 OOWeanun Egypt, kusseh, Lord naiyeumuk kenupshae matokqs, kah pish peyaum8 Egypt, kah Egyptie nuuneukontúnkanog pish ontappúog ut anaquabit, kah wuttah Egypt pish mohtupohteau ut nôeu.
19.2 Kah Egyptiansog nummekonitteh Egyptiansog, kah nag nishnoh pasuk pish ayeuuhkonau wematoh; kah nishnoh pasuk ayeuuhkonittue weetatteamungoh, otan ayeuuhkonnittue otan, kah ass8tamóonk ayeuuhkonittue ass8tamóonk.
19.3 Kah wunnashauonguh Egypt pish sauunumwoh ut nashauwe, kah pish nuppaguan ukkogkáhquttuongan8, kah nag pish natinnewhaog enineuhkontungoh, & mamontomoh kah pauwaoh, kah kôsukquomoh.
19.4 Kah nukkuppoh Egyptiansog en wunnutcheganit unkapinohteae sontimoh, kah chenauausu ketass8t pish nah wunnanawunuh, n8wau Lord, Jehvoah ayeuhteaunit.
19.5 Kah nippe pish mahtsheau wutch ketahhanit, kah seip pish mahchim8 kah nunohteau.
19.6 Kah pish quinnuppechu[i]numwog seip en nôadtut, kah pummeneutonkane sepuash pish mohchiyeuash kah nunohtaash: wekinashquash, kah uppeanashkonog pish upp8taash.
19.7 Wussukhum8e wekinashquash ut kishke sepuwussit, ut kutt8n8out sepuwussash, kah nishnoh teag ohteuhkon ut kishke sepuwussit pish uhp8taash, kah t8hanash, kah matta wonk ohtan8ash.
19.8 Káh wonk n8tamogquaenuog pish mauog, kah neg wame omácheg sepuwussehtu pish mauog, kah nag sepagkenoncheg quomphunkoh ut nippekontu pish mahchimóog.
19.9 Kah wonk neg anakausitcheg ut wunne hashabput, kah neg quompho[n]kônehteácheg, pish wohwohkukquianumóog,
19.10 Kah nag pish pohquetahhamauóog uppogkodtantam8ongan8oash, wame neg ayigeg pahsohthegash kah nuppesash wutche nomohsog.
19.11 Wunnamuhkut Zoane sontimóog as8tuog, kogahquttuonk 8waantamwe Pharo kogagqutteam8moh, puppinashimweyeu8: toh woh kuttin unnomw8 Pharoh, nen wunnau[m]onuh waantog, wunnaumonuh kehchiyeue ket[à]ss8tamwog?
19.12 Uttoh nag wutapinneau? uttiyeug waantamwog, kah nag yeuyeu unnukqush, kah wahteauhettich uttoh Jehovah ayeuhteaanit en pogkodtantog ut Egypt.
19.13 Zoane sontimóog as8tuog, Nophe sontimóog neg as8kekomóog, nag wonk panne[n]osheaog Egyptiansog, neg k[ô]namunoncheh ut wuchipán8ongan8out.
19.14 Jehovah kenukunau wonke nashauonguh ut nôe, kah panneseaheáog Egyptiansoh nishnoh pasuk wutanakausuonganit, onatuh kogkeussippamwenin kehkepshont ut ummenadtam8onganit.
19.15 Kah matta pish na anakausuonganinno wutch Egipt, ne muhpuhkuk asuh wussukqun, wuttuhkq asuh rush woh wutussen.
19.16 Ne kesukok Egypt pish ogqueneunkqussu mittamwossissut, kah pish wabesu, kah nag pish wabesuog newutch wuttattauwunnumóonk wunnutcheg Jehovah, ayeuteaanit, neh ogkomáe tattauwunnumauumpoh.
19.17 Kah Judae ohke pish ukquohquaquênauwanum8onganin en Egypt, nishnoh pasuk ne weogqutuk noh pish wabesu, wutche ukken8n8waonk Jehovah ayeuteaunit neh ayeuuhkonittue pakodtantog,
19.18 Ne kesukok napanna tahshinash keitotanash, ut ohkit Egypt, unnont8waog Canaane unnont8w[à]onk, kah chadchekeimau Jehovah ayeuhteaanit, pasuk pish hennau, pagwanue keitotan.
19.19 Ne kesukok na pish Altareu8 en Jehovahut ut nôeu Egypte ohkeit, kah pogkomuhquonk sussippôeu en Lord$ut.
19.20 Kah ne pish kuhkinneasuonganu8, kah wauwaonganu8 en Jehovah ayeute[à]anit ut ohkeit Egypt, newutche neg pish mauunitteauaog Jehovah wutche woskhuwacheg, kah noh pish ann8nau wadchanuwaenu[h], kah missugken, kah noh pish uppohquohwhunoh.
19.21 Kah Jehovah pish waheau ut Egypt, kah Egyptiansog pish wahheaog Jehovah ne kesukok, kah pish sephausuog, kah mag8og, nux pish nag quoshauwaog quoshauwaonk en Jehovahut, kah pish wutusseneau.
19.22 Kah Jehovah pish togkodtam Egypt, pish wuttogkodtamun, kah wunnetskehteauun: kah nag pish qushkeog en Jehovahut, kah noh pish nupweshanau, kah pish wunnetskeheuh.
19.23 Ne kesukok na pish wunne may wutch Egypt en Assyria, kah wut-Assyrian pish petutteau Egypt, kah wut-Egy[g]tian en Assyria, kah Egyptiansog pish wuttinneumuhkauóog Assyriansoh.
19.24 Ne kesukok, Israel noh pish nash8it weeche Egypt, kah weeche Assyria, wunanitteaonk ut nashaue ohkeit.
19.25 Jehovah ayeuteaunit neh pish wunánumuh, n8wadt, Wunnánumunaj Egypt nummissinninneumog, kah Assyria nunnutchegane anakausuonk, kah Israel nutohtóonk.
20.1 NE kôdtum8k Tartan paont Ashdod (Sargon Assyriae ketass8t ann8nont) kah mátomppagwuhkontog Ashdod, kah sohkog.
20.2 Kah ne na[n] ahquompi Jehovah ket8kau Isaiahoh wunnaumonuh Amoz, n8wau, Monchish ompanish man8tionak wutch kusseganit, kah kodokkussináish, kah ne wutussenáh, pòsqushau, kah mamóhchishkussitteau.
20.3 Kah Jehovah n8wop, neane nuttinneum Isaiah posqushadt, kah mamóhchishkussitteadt nishwe kodtumwae wutche kuhkinneasuonk kah monchanatam8onk ut Egypt, kah ut Ethiopia.
20.4 Ne pish wuttinne Assyriae ketass8t missinóhko[uh] Egyptiansoh kah Ethiopiansoh, wuskênúh kah kutchisoh, poskissue kah mamohchishkussittaeu, kah poskitteáeu wutakodchinat Egypt.
20.5 Kah nag pish wabesuonóuh kah akodchuwóunóuh Ethiopia, annóonáhetticheh, kah Egypt wussohsum8ongan8uh.
20.6 Kah neg wadohkitcheg yeu ohkeit pish n8waog ne kesukok, kusseh, ne n$nih annoósuontamog uttoh asph8aogkup wutch nontummóadtuonk, pohquohwhunnittinneat wutch Assyriae ketass8t: kah uttoh woh kuttin pohquohhamunan?
21.1 OWeanan ketahhanue touohkomuk: onatuh sowanishinne pemsquoh paumshadt, ne ne 8m88 touohkomuk, wutch u[n]kqunneunkquotte ohkeit.
21.2 Uhqunneunkquotte unnaumanissuonk n8wahteauwahit: wunass8muwaénin wanass8muwae unnéhhuau, kah matchehuwaénin matchehuau, kuhkuhquish, woi Elam: weenussumwehtok, woi Media; wame ummishanóm8ongan8 n8wohkukquoshitteauun.
21.3 Newaj nusséganit numwohteau onkquomom8onk, onkquomom8ongsh nuttohqunuk, onatuh wutonkquomom8onk mittumwussis neechadt, nunnauwáeep n8tamon, kah nutchepshomp naumon.
21.4 Nuttah nunnuksheau, wabesuonk n8w[a]buwunuk: n8wekontam8e nuhkon8m, ukquinnuppinnumun en 8wabesuontamunut.
21.5 Quashauwehtam8k table, askuhwekontam8k askuhwete[à]e$komukqut, meetsek kah wuttattam8k: omohkek sontim[ó]og, sussequnnumok ogqunneg.
21.6 Newutche yeu nuttugqunah Lord, monchish askuhwheteaénin wunnash, wahteauwahuwaj uttoh [án] nag*.
21.7 Kah naum chariot, kah neesuog horsesoh nay8mukqutcheg, assese chariot, kah kamelse chariot; kah menuhke ahchuwussittámup.
21.8 Kah mishont8wop, qunnónou: nussontimom nunnagwutteae neepoh ut askuhwheteáe komukqut: kesukodtáe, kah askuhwhekonat n8nashit wowompannu.
21.9 Kah kusseh, yeu ut peyom8 wosketompàe chariot, nes8og horsesoh nay8mukqutcheg, kah namp8ham kah n8wau, Babylon penushau, penushau, kah wame ummanitt8mue nunnukontunkanouh, uppohquttahwhoh en ohkeit.
21.10 Woi nuppogham8onk, kah ahhuttanuppoghamuk weatchiminneash, ne n8tamauogkup Lord ayeuteaanit, um$Manitt8moh Israel, k8wahteauwáhununeau.
21.11 OOweanun Dumah: n8wehkomuk wutch Seir, askuhwheteaènin toh utt8che tipukod? askuhwheteaénin toh utt8che tipukod?
21.12 Askuhwheteaénin n8wau, mohtompan peyaum8, kah wonk nuhkon: kod nat8tomwehteáog, nat8tomwehteagk: qushkek, peyunk.
21.13 OOweanun Arabia. Ut Arabiae touohkomukqut ne pish kukkouéneau, woi Dedanimáe chippan8e pomushaog.
21.14 Wadohkitcheg Tema paudtauáog nippe noh kuhkutt8nutche, koshkomme assamáog petukqunneg neh wusseemunutcheh.
21.15 Newutche nag wussemóog wutch tohkodteganehtu, wutch kodtunnum8e togkodteg[a]nit, wutch wonkinnónat ohtomp, wutch unkqunneungane mattompagwut.
21.16 Newutche yeu nuttugqunat Jehovah, ash nánukqut kodtumun8gkup, neaunag ne ukkodtum8m noh ann8nit, neit wame wussohsumóonk K[e]dar pish penusheau.
21.17 Kah neg ashqushoncheg ne adtass8hettit pepummuwaenuog, ummissugkeneumoh wunnaumonuh Kedar, pish ogqusheáog, newutche Jehovah um-Manitt8moh Israel wussin.
22.1 OOWeanun monoma[u]sue 8nouhkoi, tohkutushpunam mamusse kuhquhqueog woskeche kommukquehtu.
22.2 K[é]n nomwabetunkquean wogkouongash, menumuhquáeu keitotan, wekontamwae otan, nushae k8wosketompomog, matta nushóog nashpe togkodteg, asuh matta nupp8[o]g ut ayeuwuttinneat.
22.3 Wame nanawunnuácheg moáeu wussem8og, k[è]nepunukquog pepummuwaénúh, wame neg námteauunumukeg nehnesippissuog, neg nôadtit wadt8k[au]utcheg.
22.4 Newaj n8wi, p8nampameh, pish n8weesogkohpûs, ahchue taphehkon, wutche matcheheaongan8 wuttaun8oh nummissinninnúmog.
22.5 Newutche ne wuttamehpunáe kesukod, kah tahtashkuhkôadtin, kah unkque wuttaméhpunon nashpe Lord Jehovah ayeuteaunit, ut monomo[n]sue 8nouhkóiyeuut, n8kuhkonat wonkôn8sinash, kah mauongash nogque wadchuuhk[ó]ntu.
22.6 Kah Elam kenunnum petan, nashpe wosketompae chariotsash, kah horsesoh nayeumukqutcheg, kah Kir poshkinumun ogqunneg.
22.7 Kah pish n$nih, k8ne 8nouuhkóiyeumash pish nanumwohteau ch[e]riotsash, kah horsesoh nayeumukqutcheg, pish sepunnego[n]éhteaog en nogque squontam[é]htu.
22.8 Kah miskom upputtaguhwheg Judah, kah ne kesukok, kummónunneamup ukkenauwameonk touohkomukque komukqut.
22.9 Kah wonk kenaumumw8 pohquiyeue ukkeitotan David, nish monatash, kah kummohmóunumumw8 w8muhkôáge nippesse nippeash.
22.10 Kah kutogketamumw8 Jerusalem wetuomash, kah ken8kahteamw8 wetuomash menehketeauunat ummánsk.
22.11 Kah wonk kutayimumw8 pasahtheg ut nashaue neese ummanskut, wutche nukkone nuppisse nuppe: qut matta kummonunnéan[ô]mw8 noh ne kezteunk, kah matta k8t8anumw8 noh kahkenauwehteunkup noadt.
22.12 Kah ne kesukok Lord Jehovah ayeuhteaunit k8wehkomukqun en mauunat, kah neuantamunat, kah mupukkontupónat, kah puttukquobpissineat man8tionak.
22.13 Kah kusseh weekontamóonk, kah muskouantamoonk, nushaonk oxenóg, kah shepsog, meechuonk weyaus, kah wuttattamoonk wine meetsitteuh kah wuttattamutt[u]h, newutche saup pish kenupmun.
22.14 Kah wahteauwahuwonáh ut nehtauogkut, nashpe Jehovah ayeute[a]anit, wunnamuhkut yeu matcheseonk matta pish pahketeauun ut kuhhogkaóut, nô pajeh kenuppunnaôont, n8wau Lord Jehovah ayeuhteaunit.
22.15 Yeu wussin Lord Jehovah ayuhteaunit, monchish, aush noh nompak8 wadchanuk, noh Shebna, noh piohquttuk wetu, n8wash.
22.16 Teagus kutahto yeu$ut? kah teaguas kutahto na$ut? waj 8neeteáan weenohke yeu$ut: noh weenohkéhkauont wuhhogkuh qunuhqu: kah waneúhquttamauont wuhhogkuh wetu ut qussukquanit?
22.17 Kusseh Jehovah pish kummishe missinóhkônittue monchanuk, kah pish wunnamuhkut kupputtaguhhuk.
22.18 Noh pish wunnamuhkut chekee k8wahwaapuhkunk onatuh pompasukonganit, en mishékishku wutohtimóneat, na pish kuttit nuppuneau: kah na pish kuttit sohsumoe chariotsash akodjteauunat kussontimom wek.
22.19 Kah push kutáma8koush wutch kutayeuonganit, kah wutch k8niyeuonganit pish ken8kinuk.
22.20 Kah pish n$nih ne kesukok, pish n8wehkom nuttinneum Eliakim wunnaumonuh Hilkiah.
22.21 Kah pish nuthogqueh kuppetashqusháonk, kah nummenuhkeh wutch kupputtukquobissu, kah nupponam kena[n]ánuwaonk ut wunnutcheganit, kah noh pish 8sh8oh wadohkitcheg Jerusalem, & en wekit Judah.
22.22 Kah David weke pohquoshadtikunk, nukquenohtauun wuttugkit: ne pish wuttin wôshinnumun, kah matta pish howan kupham8un, kah noh pish ukkuphamun, kah matta pish howan uppohqu[à]num8un.
22.23 Kah nukkishpun onatuh kenontukqueg ut wunnamuhkutée ayeuonganit, kah noh pish sohsumóe appuonk 8shoh wekit.
22.24 Kah nag pish 8waôhshanóuh wame 8shoh week8e sohsumóonk, wutontseon, kah wutontsétuonk, wame papeasike wishquash wutch wuttattamóe wishquadt, pajeh wame kehchéshquadt.
22.25 Ne kesukok, n8wau Jehovah ayeuhteaunit, kenontukquontunk ne manuhkehteamuk ut wunnamuhkutée ayeuonganit, pish ontahtauun, kah pish tummes[s]umun, kah penusheau; kah weanun ne na quenohtagkup ish tummussumun, newutche Jehovah ukkutt8kontámun.
23.1 OOWeanun Tyre. OOn8k kenaau Tarshishe kuht8nogquog, newutche mahchim8, newaj matta wetuwomun8g, wanne petutteau[n]: wutch Chittimme ohkeit nag wahteauwahuoneau.
23.2 Chequnappek wadohkeógish munóhhanéhtu, ken, Zidone anaqushaenuog neg quoshkodteacheg keitoh, ken[a]mwamechumuhkonukquog.
23.3 Kah nashpe mishe nippeash, wusk[a]nnem Sihor, sepue kepenumóonk ne wutteashegen8m, kah noh wutohtim[o]inne ahhut kodtauwompa[simu]k.
23.4 Akodchish, woi Zidon, newutche keitoh ket8hkau, ummenuhkesuonk keitoh, n8wau, matta nukkodta[u]wekhe[ó]h, asuh nunneechóh, asuh matta n8nadchan8 wuskenuog, asuh matta n8wadchan8 nunksquaog.
23.5 Onatuh neantunkquok papaume Egypt, ne pish wuttin unkque onkquomominneau n8tamwahettit papaume Tyre.
23.6 Qushkodteagk Tarshish 8n8k kenaau wadohkeógish munohhanit.
23.7 Sun yeu k8wekontamwe otaneau, na wunnukkoneayeu8onk wutch n8adt? nehenwonche wussetash pish noadtit uss8unuk pen8wohteauneat.
23.8 Howan yeu nemunuk kogahquttaonk ayeuuhkonittue Tyre, chetuhquabinnuwae keitotan, wutanaqushaenúmoh sontimaúooh, ukkodtauwompasuéneumoh neg quttiánumukqussuog ut ohkeit?
23.9 Jehovah ayeuteaunit uppogkodtantamun nishketeauunat wame pehtuánumwe sohsumóonk, kah jishónumwaheonaóont wame quohtianumukqussitcheg ohkeit.
23.10 Papannupohkash kutohke onatuh sepuut, woi wuttaunoh Tarshish: matta na wonk menuhkesuonganunn8.
23.11 Summ[a]gunum wunnutcheg woskeche kehtahhanit, nunnukshadto ass8tam8ongash, Jehovah ann8team8 ayeuuhkonittue anaqusháe otan, paguatauunat ummenehtekomukquash.
23.12 Kah n8wau, neketeashe wekontamun, woi ken mukk8kinae penomp, wuttaunoh Zidon, omkish qushkodteash en Chittim, na$ut wonk matt apish wonk k8tanwôsinn8onganéin.
23.13 Kusseh, wutohkeeu Caldeansog yeug missinninnuog matta appupaneg noh pajeh Assyriansog quenohtae ponamwog wutche nag wadohkitcheg touohkomuk: nag wunohtóog ukqunuhque kommuk88ash, nag tahshinnumwog ummishe kommuk88ash, kah uppaguatauun.
23.14 OOn8k kenaau Tarshishe kuht8[n]ogquog, newutche kummenuhkesuognan8 mohtupa[sh]in.
23.15 Kah pish n$nih ne kesukok, Tyre pish wanantamun nesausuk tahshinchage kodtumwae, neaunak ukkesukodtumash pasuk ketass8t, mahtshunk nesausuk tahshinchage kodtum8, Tyre pish ogk8humau kogkeeusqua[u]t.
23.16 Nemunush harp papaumwushash otanat, ken kogkeeusquau wananumunumuk, wunont8ash, m8cheke, unn8humush onk woh kummehquanumit.
23.17 Kah pish n$nih, mahtshunk nesausuk tahshinchage kodtumm8, Jehovah pish nátauwahto Tyre, kah noh pish quinnuppu ponampóadtinneat, kah pish nanwun8dsquáôsu en wame ass8tam8onganehtu muttaohket, ut woskeche ohkeit.
23.18 Kah nish kodtauwompasitcheh, kah ne ponampauut pish wunnetupanatamweyeu8 Jehovahut: ne matta pish nompak8unehtaun asuh wadchanum8un, newutche ukkodtauwompasuonk pish wutche nag apitcheg anaquabit Jehovah, tapupwunneat, kah sephogk8unon.
24.1 KUsseh, Jehovah wussequnnumun ohke kah ummohtupáshitteauun, kah 8nim[usk]inumun, kah seahwau neh ne wadohkinitcheh.
24.2 Kah pish n$nih, ne anihettit missinninnuog, ne wuttinninneau sephausuaenuog, nea[in]it wuttinneumin, ne wuttinniin wussontimomun, neaniit nunksquoh, ne wuttinniin wussonksquomoh, neaniit adtôadt ne wuttinniin noh maguk, neaniit nagohkouaenin ne wuttinniin noh nogo[h]kouónit, ne aniit noh neemunuk onts[a]uohteaonk ne wuttinniin noh maguk ontsouohteaonk.
24.3 Ohke pish papuhquanne sequnnumun kah papuhquanne matcheteauun, newutche Jehovah wussin yeu kutt8onk.
24.4 Ohke maum8, kah mohtsheau, muttaok mahchum8, kah mahchum8, pahtuánumwee[n]unkqussitcheg ohkeit mahchum8og.
24.5 Kah wonk ohke nishketeauun ut agwe neg wadohkitcheg, newutche panneussehtauáog naumatuonguh, ôs8wunnumwog kuhk8waonk, pohquenumwog m[à]chemohtag wunn8waonk.
24.6 Newaj matánittuonk paguodtunk ohke, kah neg na apitcheg touwiyeuog, newaj wadohkitcheg ohkeit chikohsuog, kah ogguhsuog sequhkussuog.
24.7 Wuske wine mau, weenomwussippog mahchum8, wame pôanittamwutteahoncheg mishanom8og.
24.8 Tabretse wunont8waonk ahquohteau, 8wadtauatonkqussuongan8 neg wekontogig wohkukquoshin, harpe wekontamóonk ahquohteau.
24.9 Nag matta pish unn8hamae wuttattamwog wine, onkuppe pish 8wesogkonhúkquneau neg wadtattogig.
24.10 Nanwohteae otan pokshadtauun, nish noh wetu kuppuhhôsu, onk woh mo howae wosketomp petutteóou.
24.11 Wuttohposuog wine ut maikontu, wame wekontamóonk pohkenashin, 8wekontamóonk ohke mohtsheau.
24.12 Ut otanat touushin nukkodtumun, kah ussquont togkodtamun paguanuonk.
24.13 Yeu n$nagk ut noeu ohkeit, ut kenugke missinninnútu, na pish neaneyeu8 nenemonteamuk oliveuhtug, kah mukkuposquae weenominneash mohtouwunneamuk.
24.14 Nag pish mishont8waog, pish unn8homa[o]g newutche ukquttianumukqussuonk Jehovah, nag pish mishont8waog wutch kehtahhannit.
24.15 Newutche sohsum8wón8k Jehovah ut n8taut, 8wesuonk Jehovah um-Manitt8moh Israel ut ketahhanne munnahanash.
24.16 Wutch aongkauohkomuk n8tamumun ket8homàongash, sohsum8ón8k sampweusseaen, qut nussip, nutônauwussuonk, nutônauwussuonk, missi nutonkapunnaonk: wunass8muwaenuog wunass8muwaog, nux wunass8muwaenuog ahche wunass8muwaog.
24.17 Wabesuonk, kah pahsahtheg, kah ahpeh kenuhkuhkongquog, woi w[a]dohkeógish ohkeit.
24.18 Kah pish n$nih, noh waseemwuhteog wadtauatonkqussue wabesuonk, pish petshau psahtheganit, kah noh sohhog wutch noeu psahtheganit, pish puttahwhôu: newutche kenogkanégash wutch waabe wôhshwohtaash, kah ohkee quenohtagish nunnukshaash.
24.19 Ohke papuhquanne poksheau, ohke papaquanne naswáshin, ohke m8cheke ontohteau.
24.20 Ohke pish kekepsheau onatuh kogkeissippamwén, kah pish ogque ontaht[à]uun wetuómut, kah uppanneusseonk pish wuttuhkékhúkqun, kah pish penusheau, kah matta wonk omohkemun8[-]
24.21 Kah pish n$nih ne kesukok, Jehovah pish sasamatahwhau wutayeuwehtóm8uh quanunkqussitcheg, neg quanukquapicheg, kah ohkee ketass8tamwog, wosketohke.
24.22 Kah nag pish miyaéog onatuh kopshagkinatcheg moéhettit ut psahtheganit, kah pish kuppuhwhóog ut kuppishshagkinnittuonganit, kah mahtshik monatash kesukquash pish natauwaheóop.
24.23 Neit nahnepauhshadt pish mishakodcheheau, kah nepâuz akodchu, Jehovah ayeuteaunit tahs8tam8it ut Zion kah ut Jerusalem, kah ut anaquabenit ukkehchiyeumoh, sohsumóe.
25.1 WOi Jehovah, ken num-Manitt8m, kummishhesh, n8woweenodtum k8wesuonk, newutche kummonchanatamwe ussem, kenukkone kogohk8waongash pabuhtanumukqussuonk, kah wunnamuhkutéyeuuk.
25.2 Newutche kenumwonkwâhteoh keitotan, k8weepótóhteam pummeneutaúsue otan: wanne kutotanáhtu ut papeáhetti penuwohteaog, matta pish wonk ayim8un.
25.3 Newaj pish menuhkesue missinninnuog sohsum8ónukquean, unkqueneunkque wutohtimonne keitotan pish k8wabesuonuk.
25.4 Newutche ken ummenuhkesuonk machéku, ummenuhkesuonk quenauhikquit, ut ukquehquenauánumwinneat, ushpuhh8waonk wuch mishe tahshinit, onkauohteau wutche kussitteau, upp8tómuwaonk uhqunneunkqussitcheg moshtashuhkontamwéhhettiche pummeneutunk.
25.5 Pish kuppeéhteoh 8wadtauatonkqussuongan8 penuwohteaog, onatuh kussittea[u] ut nunnobohteaoúut, kussitteau nashpe mahtohqse onkauohteau: 8tukqunn8 uhqunneunkqussitcheg pish n8kinnumun.
25.6 Kah yeuut wadchuut Jehovah ayeuteaunit pish weesée mishadtupweheau wame missinninnúh, sekqskausháe wine mishadtup8onk, wâónogqutcheg numwohteau ween sekqskaushae wine, wunnehteausu.
25.7 Kah yeuut wadchuut, pish paguanau woskechee onkwheg, onkwhut wame missinninnúog, kah puttogwheg sepáginaúsik wame wutohtim[ô]neat.
25.8 Pish sohkôsue misheáskóu nupp8onk, kah Lord Jehovah pish jishkham wussippwegwash wutch wame muskesukqut, kah auskomaonk ummissinninnúmoh pish wutamaunumun wutch ohkeit: newutche Jehovah ukkutt8kontamun.
25.9 Kah pish unn8won ne kesukok, kusseh, yeuoh kum-Manitt8mun, nuppáhtsuwóunóun, kah noh pish k8wadchanukqun, yeuoh Jehovah, nuppáhtsuwóunnóun, n8wekontamumun, kah nummuskouantamumun ut 8wadchnuonganit.
25.10 Newutche yeu$ut wadchuut wunnutcheg, Jehovah pish anwohshin, kah Moab pish tahtashkuhkauaû ut wutagwiyeumut, onatuh sekuppogheg tahtashkuhkomuk wutche anadtuppúhkout.
25.11 Kah pish sepagunum wunnutchegash ut wunnashom8wóut, onatuh noh pâmôs8wit sepagunuk wunnutcheash en pamôs8wénat, kah tiahquonkheau pehtuánum8m8uh moeu, nashwunnutchegane sequttahham8ongash.
25.12 Kah negonohtog kuppummeneutausue umma[n]shk pish wunn8kinnumun, tiuhquonkshin, ohkeit uppaudtauun, puppissiyeuut.
26.1 NE kesukok, yeu unn8homaonk pish unn8hamon ut ohkeit Judah, nutohtomu menuhki keitotan, God pish kuhquttum wadchanittuonk wutche pummeneutungash kah ummaushkàsh.
26.2 W[ô]hshinum8k ushquontamash, onk woh sampweusseae wutohtimóin, noh nanawehteunk wanamuhkutéye[u]uk uppetukon.
26.3 Ken pish kenanaweh ut pannuppee wunohteaonganit, noh ompatussum8wónukquean wuttah, newutche kuppabahtanumuk
26.4 Pabahtanumok Jehovah micheme, newutche ut Lord Jehovahut noh michemohtáe menuhkesuonk
26.5 Newutche n8kinau neh quanunkquiinitcheh, quanunkquok otan, wutti[ú]hquonkqutteauun, wuttiuhquonkqutteauun pajeh ohkeit, uppuppissiyeúhkon.
26.6 Musset pish wuttashkuhkomun, matcheku wusseet, wutôntañehtuongash quenahukquit.
26.7 Ummay sampweusseaen ne samp8hássuonk: ken anue samp8hassean, kukqutompagh8toh ummay sampweusseaen.
26.8 Nux ut k8sittum8e mayut, woi Jehovah, kuppahtsuwóunumun: ukkodtantam8onk nukketeahogkôunun ut k8wesuonganit, kah kummequanumitteanat.
26.9 Nashpe nukketeahogkou kukkodtanumush nuhkonáeu, nux nashpe nunnashaonk nuttinnómiyeumut, nompoáe kenatinneáwhush, newutche k8sittum8ongash ohtag ohkeit, wadohkitcheg muttaohkit pish net[u]htauog sampweusseonk.
26.10 Nahtinit kitteamonteanittuonk matchetóog, matta pish netuhtóou sampweusseonk, ut sampweusseae ohkeit pish panne unnehuau, kah matta pish naum8 ukquehtianumáonk Jehovah.
26.11 Jehovah kenutcheg tahshinnuman, nag matta pish naum8og: qut pish wunnaumuneau: kah pish akodchuog wutche wutishkau[é]naongan8 kummissinninnumoh, nux wunn8tom8 kummatwomog pish nah ummahchukkiswôh.
26.12 Jehovah, pish kukkuhquttumaiimun wunohteaonk, newutche ken wonk kuttinanakausuwánshimun wame nutanakausuwonganonash.
26.13 Woi Jehovah num-Manitt8mun, onkatogig sontimòog chabissitcheg onk ken nanawunukqunnónuppanneg, qut nashpe ken webe nummishamumun k8wesuonk.
26.14 Nag nupp8k, matta pish pomantam8og: nag wohkukquossinwog, matta pish omohkeog, newaj natauwáhheadt, kah kuppaguanóog, kah k8wa[n]teauwahto wame mehquanumaongan8.
26.15 Nano kummishteóh wutohtimoin, woi Jehovah, nano kumishteóh wutohtimóin, kussohsumwahit: noadtit kuttinontahtauun, en wame ongkouohkomukqut.
26.16 Jehovah, wadtamehpunáhettit, kenatauwahikquog, sokanumwog peantamóonk, kussasamatahh8waonk nohkugkonkqhettit.
26.17 Onatuh póseu mittamwossis pas8sukog adt woh neechadt, onkquommamwit, kah môe onkquommamwit, ne nuttinniinnean ut anaquabean, woi Jehovah.
26.18 Nuppôosimun, nutonkquomomumun, nunneechámun onatuh wuttin, matta nutussûmun pohquawhunnittuonk ut ohkeit, asuh matta wadohkitcheg muttaohkit penusha8og.
26.19 Kenupp8mog pish pomantamwog, nashpe nunnupp8e muhhog nag pish omohkeog: t8kek kah ket8hamunk kenaau wadohkeógish p[ù]ppissiyeuut: newutche keneechippogkum tatuppeyeu8 herbse neechippogkut, kah ohke pish sohwóhteau nupp8oh.
26.20 Peyunk nummissinninnúmog, petutteash ut kutchambersumut, kah y[â]nitteanumush quinnuppu, puttogquish onatuh ogguhse, noh pajeh paumushaum8uk musquanittuonk
26.21 Newutche kusseh, Jehovah wutch sohham wutáyeuonganit sasamatahwhonat wadohkitcheg ohkeit wutch ummatcheseongan8, ohke wonk pish wóhshwem8 8sqheonk, kah matta pish wonk onkwhóou nohtauwutcheh.
27.1 NE kesukok Jehovah nashpe kehkechiyeue & missi & menuhki wutogkodteg pish sasamatahwhau Leviathanoh pannupshae ask8k, nux Leviathan noh pepemsque ask8k kah pish nushau dragonoh ut kehtahhanit.
27.2 Ne kesukok ket8hamok, musqui wine weenominneohteuk.
27.3 Nen Jehovah nanawehteauun, nutogqutchippadtauun nishnoh utt8che: ishkont howan ummatchteauun, nunnanawehteauun nukkonaeu, kah kesukodaeu.
27.4 Mishe musquantam8onk matta nutapehtunk8un: howan woh ayeuuhkonittue ponumunkque kôussoh kah hasinnekôussoh? neg woh nuppannupwushonunk, woh nummoáeu chikoswoog.
27.5 Asuh menuhkinitch nummenuhkesuonk, onk woh n8nohkonuk, kah noh pish n8nohkonuk.
27.6 Neg ontsécheg wutch Jakobut pish 8wadchabukeheuh: Israel pish péshauau, kah wunéht8nuhquamú8, kah pish numwohtou woskeche muttaohkit nashpe meechummuonk.
27.7 Sun noh togkomau, neane togkomont neg togkomoncheg? sun nushau, neaunag nushaongan8 neh náshoncheh?
27.8 Quttuhwhosue sontipohshunk, neit kukkeket8hkonau, kuppahwau ummishetashineum ne kesukok wadchepwashik
27.9 Newutche yeu nashpe, ummatcheseonk Jakob pish pahketeaun8, kah yeu wame ne meechummuonk amaunumunat ummatcheseonk: wame altare qussukquanash agqueteunk chalke qussukquanash, nish soquttahhamukish, kogkompagish kah nunneukontunkanog matta pish nepadta[n]8ash.
27.10 Qut onch pummeneutausue keitotan pish touwashin, kah ayeuonk nukkodtumun, kah nukkodtumun netatuppe touohkomukqut, na pish wuttut natupwun calf, na pish wussepsinin, kah matcheteau nish wuttuhqunash.
27.11 Wuttuhqunash muss8pohtag pish pokshaash: mittamwossissog peyaog, kah chikohsoog, newutche nag matta wohtam8e missinninnuog, newaje ne kezheump matta pish ummonanumoh, kah noh nah kakenauwaheomp matta pish ukkitteamonteanumoh
27.12 Kah pish n$nih ne kesukok Jehovah pish kummoncheahukon wutch sepue posséhteanit pajeh Egipte kussitchuwanit, kah pish kenu[h]aseu mukkinnitteamw8, woi kenaau wunnaumonuh Israel.
27.13 Kah pish n$nih ne kesukok, mishe monopu[h]peg pish puhpequohtauun, kah nag pish peyaog, pakodche onkuppunacheg, ut ohkeit Assyria, kah pagkenitcheg ut ohkeit Egipt, kah pish wowussumaog Jehovah, ut wunneetupanatamwe wadchuut, ut Jerusalem.
28.1 MIssi wutonkapunaonk chetuhquabee pechuanumoonk, ukkogkeisippamwaeneumoh Ephraim, noh wussohsumoe wunnetuonk, ne pauuhshauae uppeshau, nish ohtagish 8nogk8e 8nauuhkoiyeue uppuhkuhqut neg sohkunkqutcheg wine.
28.2 Kusseh Jehovah ohto how[a] menuhkes[u] kah missugken noh, neaneyeu8g nashqutne mussegan, & pagwohte[á]e nashquttin, onatuh mishe nippeash tômogkok, pish uppenuhkon en ohkeit, nashpe wunnutcheg.
28.3 Petuanumwe chetuhqu[á]b, ukkogkeissippam8moh Ephraim pish tahtashkuhkauoog ut agwe musseetut.
28.4 Sohsumoe 8netuonk ne ohtag wunnogque 8nouhkoi uppuhkukqut, ne pish pôuhshauwae uppeshau, kah onatuh kenuppegane meechumuonk, ash achuwan8gkup, ne noh kahkinneog, nag*, ash pampohtag wunnutcheganit, mahchipwun
28.5 Ne kesukok Jehovah ayeuteaunit, noh wussohsumoe chetuhquabeyeu, kah 8neetue kenadtukquabpeyeu ashqushonitcheh ummissinninneumoh.
28.6 Kah nasháuanittoe 8sittum8onk noh apit wussittum8onganit, kah ummenuhkesuongan8 nag quoshkinukeg ayeuwuttuonk ut ushquontamut.
28.7 Qut nag wonk panneusseog nashpe wine kah nashpe onkuppe, matta appeog mâyut sephausuen kah quoshodtumwaen panneusseog nashpe unkuppe, nag misseashk8wonukquog wine: nag matta appeog mayut nashpe onkuppe, panneseae monomansuog, togkussittahsunwog wâsittumohettit.
28.8 Newutche wame tablesash numwohteau munnadtumoonk kah nishkeneunkquok, newaj wanne ayeuonk pahkan8.
28.9 Howane woh kohk8tomauont wahteauonk, howane woh kohk8tomauont wahteauonk, howane woh wahtamwaheont kuh[k]8tomwehteaonk? neg 8chininnahitcheg wutch sogkodtunkanit, kah pashkunaog wutch mohpanôganit[.]
28.10 Newutche kuhk8tomwehteaonk pish ahôsuhkaueyeu8 kuhk8tomwehteaonk, kuhk8tomwehteaonk ahôsuhkaueyeu8 kuhk8tomweheteaonk, kuhkuhheg ahósuhkaueyeu8 kuhkuhheg, kuhkuhheg ahos[ú]hkaueyeu8 kuhkuhheg, yeuut ogguhse, kah naut wonk ogguhse.
28.11 Newutche nashpe nahnogkiae mississitt8nash, kah pen8wont8waonk pish wuttinnont8wanumauon yeuh missinninnuh
28.12 Neh anoncheh, yeu anwohsinn8onk ne [á]dt anwosumoh neg sauunukeg, kah yeu ne taphettuonk, qut onch mat n8tam8og.
28.13 Qut wuttinnowaonk Jehovah appehtunkquog kuhk8tomwehteaonk ahôsuhkaueyeu8 kuhk8tomwehteaonk, kuhk8tomwehteaonk [a]hosuhkaueyeu8 kuhk8tomwehteaonk; kuhkuhheg ahôsuhkaueyeuo kuhkuhheg, kuhkuhheg ahôsuhkaueyeu8 kuhkuhheg, yeu ogguhse naut wonk ogguhse, onk woh moncheog kah woh ant8[h]shaog, kah pohksunwog, kah puttahwhoog, kah tohqunóog.
28.14 Newutche n8tam8k wuttinnowaonk Jehovah, pahtuanumweogish nanauwunogish missinninnuog neg apitcheg Jerusalem.
28.15 Newutche kussimw8, n8n8womun nupp8onk, kah n8n8womun chepiohkomuk, aneupae sasamatahwhuttuonk paumushaum8uk, matta pish nuppeyógk8unan: néwutche nutushpohhouwaonganéhteamun pann8waongash, kah agwe as8kekodteam8onganit nupputogquemun.
28.16 Newajeh yeu n8wadt Lord Jehovah, kusseh, nupponamun ut Sion wutche quenohtag, qussuk, qutchehteoe qussuk, mishoadtue nahshine qussuk, papane quenohtag, noh wanamptog matta kenupshau8.
28.17 Kah wonk wussittum8onk nupponamun kuhkuheganit, kah sampweusseonk qutompagh8teganit: kah mussegon pish chekham pann8wae ushpuhh8waongash, kah nippeash pish nehtippadt8 adtahtoe ayeuonk,
28.18 Kah k8n8waongan8 nupp8onk pish mo teagwunnehte[á]uun, kah n8n8waongan8 chepiohkomuk matta pish neepadtano: aneupae sasamatahwhuttuonk pannupwushaum8uk, neit pish kenashpe tashkuhkonteaneau.
28.19 Wutch aquompeyeue sohham8m8uk, pish kuttohqunukquneau; newutche mohmohtompanae pish paumusháum8, kesukodaeu kah nukonaeu, kah pish m8sqhettuwonganu8, webe wohtamunat unnehtunkquot.
28.20 Newutche appin tiohqui wosketomp matta woh wuttit sesekein, kah hogk8onk penompagod, matta woh uppapadtukqussun8un.
28.21 Newutche Jehovah pish omohku, ne asip ut wadchuut Perazim, pish musquantam ne asip ut Gibeone 8no[ú]hkoiye[ú]ut, onk woh wutussenat wutanakausuonk, penowe wutanakausuonk, onk woh kezteau wutusseonk, penowe wutusseonk.
28.22 Newutche ahque momonehtásuenuek ishkont kukkinnepsuongan8oash menehketeausuash; newutch nunn8tam wutch Lord Jehovah ayeuteaunit, mohchekonnaeonk kehtimau ut woskeche mamusse ohkeit.
28.23 Kuhkeitiek, kah n8tam8k n8wadtauatonkqussuonk, kuhkihtam8k, kah n8tam8k nukkutt8wonk.
28.24 Sun anaskhomwen anaskham nehteage ohteuhkonat? sun wohshinum kah pohquenum puhquohkomukquash ut wutohteakonit?
28.25 M8sitte[u]nk woskeche, sunnummatta seahham8 fitches[à]sh, kah seahhamm8 cummin kah ohkehteau wanegukish wheatash kah kuhquttumwe barly, kah rye ut wutayeaongan8out.
28.26 Newutche um-Manitt8moh ukkuhk8tomau nehtôe usseonk, kah ukkuhk8tomauuh.
28.27 Newutche fitchesash matta poggohhomwauhtugque poggohhamunash, asuh matta carte-wheel quinnuppenum8un woskeche cummin, qut fitchesash poggohhamunash nashpe anwohhou, kah cummin nashpe souobpunk.
28.28 Petukqunnegane weatchiminneash s8quttahhamunash, newutche matta kod nagwutteae uppogham8un, asuh matta pohquetahhamun nashpe uk-carte-wheelum, asuh matta sohquttahham8 nashpe nayeumukqutcheg horsesoh.
28.29 Yeu wonk 8m88 wutch Lord ayéuteaunit, noh monchanatamwe koguhtimut, kah waussinit.
29.1 MIssi wutonkapunaonk Ariel, A[a]iel, keitotan ne David ayeup k8tnehteau8k kodtum8, nehtauhettich sephausuongash.
29.2 Qut onch nukquehquenauánumweh Ariel, kah na pish nupp8anum8onk kah neuantam8onk, kah pish nuttatupontamun Ariel.
29.3 Kah pish ayeuuhkonittue k8wéenu tupuksinn8wonsh, kah k8weenussumwehtoush nashpe wadchu, kutayeuuhkonittue waápenumoush ummanshkash.
29.4 Pish ken8kinit, kah pish kukket8hkon wutch ohkeit, kah kukkutt8wongash tiuhquonkod wutch puppissiyeuut: kah k8wadtauatonkqussuonk pish tatuppeyeu8 noh apehtunkqut matche nashauonk wutch ohkeit: kah kukkutt8onk keemompeum8 wutch puppissiyeuut.
29.5 Nano, mataanukeg kuppen8wohteomogish pish ogqueneunkqussuog sohque puppissiyeuut, & kutunkqueneunkqusseume monacheg, pish tatupeyeu8og wussadteanumit, ne pamshunk, nux pish kenuppeyeu8, teanuk.
29.6 Jehovah ayeuteaunit pish kenatauwahik nashpé padtohquohhan, kah nashpe quequanash, kah mishont8waongash, nashpe nashquttin kah mishetahshin, kah n8n8nae mahchukkissuwae n8teau.
29.7 Kah mataanukish wutohtimoneash ayeuuhkontam8m8ukish Ariel, wame neg ayeuuhkononcheg, kah wutauwohteaongash, kah quehquenauanumwutcheg, pish tatuppeyeu8og nukkonae monománsue nukquom8onk
29.8 Pish tatuppeyeu8, kodtupwen ánukquonk, kah kusseh meetsu, qut t8hku, kah ukketeahogkôunoh mahtussuoh, asuh onatuh kûhkuht8n8wenin ánukquonk kah kusseh wuttattam, qut t8hku, kah kusse, sauunum, kah ukketeahogkôunoh kodtantamoh: ne pish wutti[nnii]neau mataáneukish wutohtimóneash ayeuuhkontogig Zion.
29.9 Chequnappek kah monchanatam8k, mishont8wak kah mau8k, nag kogkeussippam8og qut matta nashpe wine, kekepshaog, qut matta nashpe onkuppe.
29.10 Newutch Jehovah kussokanumunk8 kussukkouéyeue nashaonguh, yáununum kuskesuk8óash: quoshodtumwaenuog, kah kenanawunnaeneum8og, nauwacheg upputtogúhwhoh.
29.11 Kah ummonomansuongan8 wame kuttatuppeyunkquneau sukkúhkehteoeu b8ke kutt8wongash; ne wosketompaog wuttinnumauóneau, neh nohtontauunutcheh, n8waog, yeu ogketash k8wehquetumoush, kah n8wau, n8nanum newutch sukkuhkehteausu.
29.12 Kah b8k aninnumauon noh matta nohtantau8k, n8wau, yeu ogketash k8wehquetumoush, kah n8wau, matta nunnetuhtauouun.
29.13 Newaj Jehovah n8wadt, newutche yeug missinninnuog nuppas8sukkongquog nashpe wutt8n8, kah nashpe wussissitt8n8[a]sh nukquehtianumukquog, qut noadtit in nutontuhtongquog wuttahh8woash, kah nukqushhúk8ongan8 kuhk8tomoadtin, nashpe wosketompae kogohk8waongash.
29.14 Newutche kusseh nukkutchittôusha[m] ussenat monchanatamwe usseonk ut kenugke yeug missinninnuog, monchanatamwe anakausuonk, kah monchanatam8onk: newutche 8waantam8ongan8 waantamwog pish wutahquohtauun, kah 8wohwohtam8ongan8 wunnupwom8oh pish adtahtauóneau.
29.15 Missi wutonkapunnaongan8 neg m8nôi natinneáhogig adtahtauunat ukkogáhqutteam8onk Jehovah, kah wutanakausuongan8oash pohkenaiash, kah n8waog, howan kenogkumun? kah howan k8wahikumun?
29.16 Wunnamuhkut kukqushkohteáshitteaongan8, pish tatupontamun ahk8hqutteae[nin] umman8nskumut: newutche sun woh anakausuonk n8wom8 noh kezteungkup, matta nukkezhik8? asuh ne teag ne weekitteamuk, sun woh unnau neh weekitteanepoh, matta wohwohtam8?
29.17 Sunnummatta majish ogguhsese, kah Lebanon pish quinnuppenumun en mishummeechumue ohteakonit, kah misummeechume ohteuk pish ogquontamun touohkomuk?
29.18 Kah ne kesukok kogkopsau pish n8tam b8ke kutt8wongash: kah pogkinnumwe muskesukquash pish naum8m8ash wutch pogkenum8onganit kah pohkenaiyeuut,
29.19 Manunnissuog wonk pish pishkonteauog 8wekontam8ongan8 ut Jehovahut, kah matchekuog ut kenugke missinninnuog, pish weekontam8oneau 8neetupanatam8moh Israel.
29.20 Newutche unkqunneunkqussit mattohhentuppéheau, kah mamanauwontamwenin mohtupáeu, kah wame neg askuhwhontogeg matcheseonk tummehtahwhoog.
29.21 Neg ayeuoncheg wosketomp matcheseaenuunneat wutche kutt8onk, kah upponamauónaoont noh áuskôadt ut usquontamut, kah wutamaunónaoont sampweusseaenuh wutche monteag.
29.22 Newaj yeu n8wadt Jehovah noh pohquohwhunomp Abrahamoh, papaume week Jakob, J[o]kob pish yeuyeu matta akodchu, asuh matta yeuyeu wuskesuk womukushànó.
29.23 Qut nauont wunneechanoh nunnutchegáne anakausuonk ut wunnashomut, nag pish wunneetupanatamwahtoog n8wesuonk, kah pish wunnetupanatamwaheaog 8neetupanatam8moh Jakob, kah pish wabesuonaog um-Manitt8moh Israel.
29.24 Nag wonk pannesitcheg ut nashauonganit pish wohwohtamwog, kah nag m8m8sk8wacheg, pish nehtuhtóog kogohk8wáonk.
30.1 MIssi wutonkapunnaongan8 cheketamwe mukkiesog, n8wau Jehovah, neemunnumwog kogohquttuonk, qut matta nashpe nen, kah neg ágqutcheg onkwhonk, qut matta nashpe nunnashauanitt8moh: onk woh k8tnehteauog matcheséonk en matcheseonganit.
30.2 Neg pomushacheg womsinneat en Egypt (kah matta kogáhqutteog ut nutt8nut) ummenuhkehheonaóont wuhhogkauh nashpe ummenuhkesuonk Pharoh, kah pabuhtantamunat wutonkouohtom Egypt.
30.3 Newutche ummenuhkesuonk Pharoh ne pish k8takodchuwonkaninneau, kah pabahtanumonat onkouòhtom Egypt ne pish kenaswaiyeuongan8.
30.4 Newutche wussontimósimoh apinitcheh Zoan, kah wutann8naéneumoh peyaog Hanes.
30.5 Nag wame akodchuheóog missinninnuog neg matta aninnumauunkig, asuh waneheunkig, kah wadchiyeumu[k]eg qut akodchu[h]éoog kah ukkekontuwaheouh.
30.6 OOweanunn8 sowanie puppinashimwog en wuttamehpunáe kah unkquanumóe, ohkeit uttoh wagk wuske kah nukkone qunnonou, viper, kah n8tae pummunáe ask8k: nag pish kenunnumwog 8weenauwetuongan8, ut uhpegwann8óo[u]t wuske assesog, kah wunnompako[ú]unn8oash 8nuhquiyeum8out camelsog, en missinninnúut ne woh mo wanenehikquéhhettegeh.
30.7 Newutche Egyptiansog pish tahn8che aninnôsuog, kah en wanne wanegik, newaj yeu papaume mishont8wi, nag ummenuhkesuongan8 ne chequnappuonk.
30.8 Yeuyeu monchish wussukwhush ut tableut, ut anaquabhettit, kah wussukwhush ut b8kut, onk woh ne chékeyeu88 micheme kah micheme.
30.9 Yeug cheketam8e missinninnúog, pann8wae mukkiesog, mukkiesog neg matta k[o]hkeihtam8gig wuttinnaumatuonk Jehovah.
30.10 Neg anoncheg namunutche ahque naum8k, quoshódtumwaénúh, ahque sampwe quosh[ó]dtamwiinneau: ussinnan mam8sagish, as8kekodteam8e quoshodtumaiiñean.
30.11 Amayek wutch mayut, pohchagk wutch mayut: 8neetupanatam8moh Israel wohkukquosun ut anaquabeog.
30.12 Newaj yeu n8wadt 8neetupanatam8moh Israel; newutche yeu kutjishantamuneau kutt8onk, kah kuppabahtantamumw8 mukk8kinnuwaonk, kah wounkkag, kah ne kutompadtussinuneau.
30.13 Newaj pish yeu matcheseonk tatuppeyeu88k n8kompskishunk, p8tôem8uk qunuhque qussukquaneutunk, noh uppokshaonk koshkomme teanuk peyaum8.
30.14 Kah noh pish wuttinne sokqshadtauun sokqshadtomuk ahkuhqutteaenin 8wisq, ne sohquetahhamuk, matta pish ukkishpadtam8un; newaje pish mat namehteauomuk, ne adt sohqueta[hh]amuk, kodchuhkisq, nemequomunat n8teau wutch n8teau ahhohtag, asuh quomphamunat nippe wutch passohtheganit.
30.15 Newutche yeu n8wau Lord Jehovah, 8neetupanatam8moh Israel, qushkémuk kah anwôsinimuk pish k8wadchanitteamw8, manunnissimuk kah wutt8anatamuk, ne pish kummenuhkesuongan8, kah kussekenamumw8.
30.16 Qut kussimw8, matta, newutch pish n8semun nashpe horsesog, ne$waj pish wussemwe[y]óg: kah naiyeumutteamun kakenupshoncheg, newaj neg n8swuttahukqueógig pish kogkenupwusháog.
30.17 Muttanonganogkussuog pish wussem8og, pasuk wabuwonont, kah napannatahsuog wabuwunáhettit, pish k8semw8 nô pajeh keánewunneaóont beakon koduhkôagk, kah onatuh muttaagk ut wadchuut.
30.18 Newaj Jehovah pahtussit, onk woh kukkitteamonteanumukou, kah newaj mishehit, onk woh kummonánumukou: newutche Jehovah noh wussittumóe Manit. Wunanumunach neg wame pahtussuonóncheg.
30.19 Newutche missinninnuog pish ayeuog ut Zion, ut Jerusalem: pish matta wonkkummâou, noh pish ahche kukkitteamonteanumuk, ut k8wadtauatonkqussue mauonganit, n8tog neit kenamp8hamunk.
30.20 Kah tohkônogque Lord kittiñumunkquneau onkquommom8e petukqunneg, kah wuttammepunnae nippe, qut onch kukkuhk8tomwehteaeneumog matta pish wonk ontasháog en p8chekeheganit, qut kuskesukquash pish nâau kukkuhk8tomwehteaeneumoh.
30.21 Kah kehtauogash pish ken8tam8m8 kutt8onk en kuppusquanit, n8wau, yeu may, ne pomushagk, quinnuppéog en kuttinohk[ô]unit, kah quinnuppeóg en menadcheani.
30.22 Kah pish wonk kenishketeomw8 wuthogk8ongan8 silvere kittinneukontunkán8, kah wuthogk8unash kussabossume golde unneukontunkanog: nag pish kutogque pogkenóog qushinausue kodchuhkonákinit, pish kuttittamun amaish.
30.23 Neit pish kittinnumunk sokanon ut k8skannemuneat, ne woh ahketeáan, kah petukqununk nashpe ne teashegik wutch ohkeit, kah ne pish wunogk8m8 kah monat: ne kesukok kenetasumog pish nadtupp8og en mummiske tanadtupp8onganit.
30.24 Kah wonk oxinog, kah wuske assesog ne anaskohhogeg ohke, pish mukk8tanéhteamwog weatchimineash, ne seahamoe pahketeamukup nashpe shovel kah paanonteg.
30.25 Kah nishnoh ut kussohkôi, kah qunuhqui wadchuut na pish sepu8 kah kussehtan nippeyeu8, ut pagwanittue kesukodtut, qunuhkquikommukquash panshunk.
30.26 Nano, 8wôhsumóonk nanepaushadt pish tatuppeyeu8 nepâuzsae pumôsum8onganit, kah 8wôsumóonk nepâuz pish nesausuk tahshit tahshin; onatuh nesausuk tahshit kesukquae wôhsum8onk, ne kesukog Jehovah waashpunont uppokshaonganóoash ummissinninneumoh, kah neetskehteunk n8chumwehtahwaeu annehtahwaonganooash.
30.27 Kusseh, 8wesuonk Jehovah n8adtit 8m88, nashquneau nashpe ummusquanittam8onk, kah ne weanun tuhkequan, wussissitt8nit numwohteau nukque musquanittam8onk, kah wenan tatuppeyeu8 mahchekuss8wae n8taut.
30.28 Kah wunnashauonk ánuwutchuwane kussehtanup, pish ohqussinin nôeu mussittipukonit, nohnohkinnumunat wutohtimoneash, nashpe tahn8chee nanahkineg: kah na pish bridle ut wutompekon8wout missinninnuog, panneseáheont.
30.29 Pish kutahtomw8 unn8homaonk nukkonáeu, wunneetupanatamwe moéonk nanawehteomuk, kah wekontamwáeteaháonk, onatuh noh p[a]ont nashpe puhpekq ut 8wadchumut Jehovah ummissugken8moh Israel.
30.30 Kah Jehovah wunn8tamwáheuh wussohsumóe wadtauatonqussuonk, kah pish nahtitteau, 8pittene kutshaumun nashpe wutuhquanittamwe musquanittam8onk, kah nashpe n8n8nae mahchekussuáe n8teau, nashpe seaham8e mishehtash, kah missegan.
30.31 Newutche nashpe 8wadtauagonkqussuonk Jehovah wut-Assyrian quttaúwetáhwóu, togkomit nashpe pogkomunk.
30.32 Kah nishnoh ut ayeuonganit uttôh adt menuhki anwohhou pish pamshunk, ne Jehovah pish ponamauont, ne pish nashpe tabretsash kah harpsash, kah nunnuksháe ayeuwuttuonganehtu, pish ne nashpe ayeukontamun.
30.33 Newutch Tophet kukkuhquttumunah nôadt, nux quagquoshwehtamauun ketass8t, umm8unonteauun, kah kishki: ne noh ohtag n8tau kah monatash wuttuhqunash wunnashauonk Jehovah wunnashqunánumun, ogqueneunkqut brimstone kussitchuwanut.
31.1 MIssi wutonkapunnaongan8 neg wômussitcheg en Egypt wuch aninnumoadtuonk, kah ompatissinwog horsesoh, kah pabuhtantamwog chariotsash, newutche monaash, kah nayeumukqunutcheh horsesoh, newutche ahche menuhkesuoh: qut matta mouninneauou8og 8neetupanatam8moh Israel, asuh matta natinnewhau[ó]og Jehovah.
31.2 Qut onch waantam, kah pish paudto machuk, kah matta pish ontattó8 ukkutt8ongash, qut pish waabéhtauau matcheseaenúe weetu, kah ayeuuhkonittue wutannosuongan8 neg asécheg matcheseonk.
31.3 Qut Egyptiansog wosketomp8og, & matta Mani[t]tt88og, & wut-horsesum8oh weyausu8oh, kah matta nashauanitt88og: Jehovah summagunuk wunnutch, naneese noh aninnausit pish penushau, kah noh aninnumauut pish penushau, kah nag wamu pish moeu penusháog.
31.4 Newutch[è] yeu nuttugqun Jehovah: onatuh qunnonou, kah qunnonuwem, mishont8wae tohq[u]nont ne tohqunoncheh, monanutcheh nanaushipsaen[ù]h ayeuuhkonittue wehquetuog nah wutch, matta wabesu wutch 8wadtauatonkqussuongan8, asuh matta mishanehheaout wuhogkuh wutche nag monacheg: netatuppe Lord ayeuhteaunit pish n8keu wutáyeuwehteaunsh[ô]nat wadchu Zion, kah wutche 8wadcheum.
31.5 Onatuh psuksesuk pâmunáhettit, netatuppe Jehovah ayeuhteaunit pish wadchanau Jerusalem, kah wadchanuwae pish uppohquohwhuttauun, kah quoshkodteadt pish 8wadchanumun.
31.6 Qushkek noh en, neh wunneechanoh Israel menuhke amaehtauoncheh.
31.7 Newutche ne kesukok nishnoh pasuk mittamwossis pish pogkenau silvere wuttinneukontunkoh, kah wosketomp golde wuttinneukontunkoh; neh nehenwonche kenutchegash kezheumpuh wutche matcheseonk.
31.8 Neit wut$Assyrian pish penushau nashpe wuttogkodteg, matta menuhkesu[é]nin: kah wuttogkodteg matta kuttamunge wosketomp, pish ummahtupanukqun: qut noh pish wussemo wutch togkodteganit, kah 8skeneumoh pish papuhquojhéonineuh.
31.9 Kah wabesue pish qushkodteau en 8manskut, kah wussontimósimoh pish qusháog mataag k[ó]unumunutcheh, wussin Jehovah, noh wunn8tom ohtag ut Sion, kah ahhut sabasósit ut Jerusalem.
32.1 KUsseh, ketass8t pish sampweusseáe nanauwunnuau, kah sontimosog pish wussittumoe nanauwunnuáog.
32.2 Kah wosketomp pish tatuppeyeu8 asompamukque ayeuonganit wutche wabanit kah unkwhonk wutch mishehtash, onatuh sepue nippeash ut [n]abohteaiyeuut, onatuh mishikqussukquane onkauohteau, ut sauunnumoe ohkeit.
32.3 Kah wuskesuk88ash neg nagig matta pish pogkenum8mun8ash, kah wuhtauogk8oash neg n8togig, pish kuhkeihtamwog.
32.4 Wuttah wonk kákinne musquantog posh wohtam8m8 wahteóonk, nohnogkiáe meenan, pakodche pish wunának8waog.
32.5 Nishkeneunkqussuenin matta pish wonk hennau chippinin, kah kasenussit matta pish hennou mag8énin.
32.6 Newutche nishkeneunkqussuaénin unn8wau nishkeneunkquokish, kah wuttah ussémo matcheseonk eiantukiyeue ussenat, kah ayeuuhkônitt8e unnónát Jehovah, mohchiéhheonat ukketeahogkounoh noh kódtupwit, kah wohkuhquohsumwaheau kohkutt8nutcheh 8tattam8onk.
32.7 Wutauwohteaongash wonk noh kasenussit matchi[t]ash: natwontam matche natwontam8ongash, paguanonat matchekuwog nashpe pann8wae kutt8wongash, quenahikqutcheg sampweyéhettit[.]
32.8 Qut wunnenéhuwaénin natwontam wunnenehuae teaguassinish kah nashpe wunnenehuwae teaguassinish pish neep[o]u.
32.9 Nepo8k kenaau mittamwossisog sasegeneamogish: n8tam8k n8wadtauatonkqussuonk mattohhentupontamwe wuttauninneunk, kuhkeihtam8k nukkutt8wonk.
32.10 M8chetikquinne, & kodtum8ash pish k8tamehpunomw8, kenaau mat toh$hen tupantam8e mittamwossissog: newutche wenominneash pish mat nekininn8ash, matta pish mauunneaun.
32.11 Nunnukshunk kenau sasegenamwe mittamwossissog, wuttamanátam8k kenaau mattohhentupanatam8ogish, mukk8keg, kah poskishegk, puttukquobpissuontam8k man8tionak ut kussegon8out.
32.12 Nag pish mauog wutch sogkodtunkash, wutch wunne ohteuhkonash, wutch mishummeechume weenomwussippog.
32.13 Ut wutohk8out nummissinninnumog pish 8tch sonkinneau asinnekoussog, kah koussog, nux nish$noh ut wekontamwe wetuomut, ut wekontamwe otanat.
32.14 Newutche mishikkomukquash pish ahquontamunash, keitotanae monacheg pish nukkonnoog, ummanshkash kah qunuhk8komukquash, nish pish asampamukquotash micheme, 8wekontam8ongan8 touohkomukque assessog, flokse tanadtupp8onk.
32.15 Nô pajeh nashauanit sokenumonteaog wutch wohqut, kah touohkomuk mishummeechumme ohteukonu8k, kah mishummeechume ohteuk ogquontamuk touohkomuk.
32.16 Neit wussittumoonk pish ayeum8 touohkomuk, kah sampweusseonk ohtaut mishummeechumue ohteuhkonit.
32.17 Kah sampweusseae anakausuonk ne pish wunohteaonk: kah sampweusseae usseonk ne manunnissuonk kah pahkontam8onk micheme.
32.18 Kah nummissinninnumog pish ayeuog wunohteae ayeuonganit, kah menuhki ayeuonganehtu, kah wunohteae anwohsinwe ayeuonganehtu.
32.19 Missegog, n8kit ut touohkomuk, kah keitotan pish tiohqunkquodt, tiuhquonkque ayeuonganit.
32.20 Wunnanumittegk ohketeaogish kiṣhke wame nippeit, na en sohh8kouogish wussét8ash oxinog kah assesog.
33.1 MIssi kutonkapunaonk woskhuwaan, kah matta k8woskhitteop, kah as8kekodteam8e ussean kah nag matta kutas8kekomuk8panneg: chequnapean wutch k8woskhuwaonganit pish ken k8woskhit, chequnapean wunassumuwae usseonganit nag pish k8nassum8e unnehikquog.
33.2 Woi Jehovah, kitteamonteanuminnean, kuppahtsuonumunonup: ken nag uhpittenhettich nish$noh mohtompan, kah wonk n8wadchanitteaonganun wuttamehpunamuk.
33.3 Wogkouee wadtauatongqussimuk missinninnuog wussem8og: tahshinadt kuhhog, wutohtimoneash seahhamunapash.
33.4 Kah kussequttahhamoonk pish mohmounumun onatuh mohmounuk m8p: onatuh quaqueshontae popomshaonk, ne pish wuttinne quogqueeu tahtashkuhkauon.
33.5 Jehovah misheheau, newutche qunuhqui ayeu, numwohtau Zion wussittumoonk kah sampweusseonk,
33.6 Kah waantamoonk kah wahteoon pish ne ummenuhkesuonk kutahquompiyeum, kah wadchanuae menuhkesuonk, qushaonk Jehovah ne wunnompakou.
33.7 Kusseh, ummenuhkeseum8uh nag pish poquadchit ut móoh: wunohteae ann8nitcheg pish weesogohposuog.
33.8 Taumaogquash yaunegenash: pomushaenin ahqshau: noh pohqunum wunn8waonk, noh jishontam keitotanash: mattohhentupanumau8 howae wosketompoh.
33.9 Ohke maueem8, kah ahp8teau, Lebanon akodchu, kah tummetahwhau: Sharon ogqueneunkqussu touohkomukqut, kah Baashan; kah Carmel ne[n]emonteáog ummeechummuóngan8.
33.10 Yeuyeu nutomohkem n8wau Jehovah, yeuyeu nummishhit, yeuyeu nuttahshin nuhhog.
33.11 Pish k8wompequomw8 wussadteamunash, pish keneechamw8 séque kepenunk: kenashaongan8 onatuh n8tau, pish kummahtsikquneau.
33.12 Kah missinninnuog pish ogqueneunkqussuog chokkoswut lime, onatuh tummehtahwhaeu asinnekôussog pish chikoswóog ut n8taut.
33.13 N8tam8k kenaau nôappéogish uttoh asée, kah kenaau paswoppéogish, wahteau8k nummenuhkesuonk.
33.14 Zione matcheseanuog wabesuog, wabesuonk nuhkuhkongquog eiantogkeiog, howan ut kenugke nuhhogkanonut pish ayit mahchukkissuwaeu n8taut? howan ut kenugke nuhhogkanonut pish ayit micheme chikohsuonganit?
33.15 Noh sampweusseae pomushadt, k[à]h sampwe án8wadt, noh sekeneog woskehuwae anuhamoadtúongash: seahog wunnutchegash wutch kogkôunumunat kemunkquodtunk, noh kobhog wuhtauogash wutch n8tamunat musqueheonk, kah yanunuk wuskesukquash wutch naumunat machuk.
33.16 Noh pish qunuhqui ayeu, wutushphouaongane ayeuonk, ne ukqussukquanonkônous, petukqununk pish aninnumauau, wunnippe pish papaneyéu8.
33.17 Kuskesukquash pish naau ketass8toh ut wunnetuonganit: nag pish kuhkinneamwog ohke ne n[ó]ohtag.
33.18 Kuttah pish natwontam unkqueneunkquok, uttiyeuoh Scribe? uttiyeuoh attumunumwenin? uttiyeuoh agketog qununkqui kommukquash.
33.19 Matta pish kenauoh nashquetue missinninnuog, siohkont8wae missinninnuog neg woh mo wohtauoacheg: nahnagkiae menan ne woh mo wohtam8an.
33.20 Kukinneam8k Zion moeongane nukkeitotat: kuskesukquash pish naum8m8ash Jerusalem manunne ayeuonk, Tabernakle ne matta pish n8kinum8muk, matta pasuk nepattuhquonk pish ontahto8un micheme, kah matta pasuk uppemunneat pish pokshan8.
33.21 Qut na$ut sohsumoe Jehovah noh pish kuttatupanumoun mishekishkae kah kussitchuwane sepue ayeuonk: ne matta pish aomun8g wuttuhhongane kuht8nog, kah matta pish wunnegane kuht8nog paumushomun8.
33.22 Newutche Lord noh k8sittumwaeneumun, Jehovah noh naumatuonk ayimunkqueog, Jehovah nukkehtass8tamomun, noh pish k8wadchanukqun.
33.23 Kukkishpinegash ompinimunash, matta wunne menehkheauog wussepogkonganuhtugk8oh, n8nanumoog sépagkinnumun sepagheg: neit mishe tohqunumwe sequttahhamoonk chachaubenumun n8chumwesitcheg nemunnumwog tohqunnumoonk.
33.24 Kah noh wadôhkit matta pish n8woou nummahchinam: missinninnuog neg na wadohkitcheg, pish ahquontamauóog ummatcheseonganooash.
34.1 PAhs8tshagk, kenaau wutohtimóneash n8tamunat, kah kuhkeitam8k kenaau missinninnuog, ohke n8taj, kah wame ne naohtag, muttaok, kah wame ne waj sohham8m8uk.
34.2 Newutche ummishe musquanitteaonk Jehovah ohteau ut wame wutohtimóneat, kah wutôskoméhheaonk ut wame ukkenauwameongan8oont: noh uppápaquane pagwanoh, nah upponuh paguanaonganit,
34.3 Kah wonk pagwatauutcheh pish sohwhôokonuh, kah wuttann8wongan8 pish wutch sohham8m8 wunnupwe hogkaóont, kah wadchuash pish mohtupohtaash nashpe 8sqheongan8.
34.4 Kah wame kesukque kenauwameonk pish ompéog, kah kesukquash pish ogque tuttuppaginausuash ahtunk wussukwhosimuk, kah wame ukkenawameonk pish ogque penushaog weenómwussippog pá[n]shunk, kah onatuh panshunk wutch figsuhtugqut.
34.5 Newutche nuttogkodteg kutchissittauun ut kesukqut, kusseh, pish 8núhkuhkongquneau Idumea, kah ut nummatánumáe missinninnuut, en wussittum8onganit.
34.6 Wuttogkodteg Jehovah numwohteau musqueheonk; ne wu[u]nogquehteauun nashpe wanogqinnu8k, kah nashpe lambse kah goatse 8squeheonk, nas[k]pe ramse wutt8unnusse wees: newutche Jehovah ayim sephausuonk: ut Bozrah kah miṣhe paguanittuonk ut Idumea ohkeit.
34.7 Kah nequttu[un] pish 8weeche w8mseumoh, & oxinog weeche bulsog, & wutohkeu pish wuttadtippáh naṣhpe musqueheonk: kah uppuppissiyeum8 pish weesteauun naṣhpe wees.
34.8 Newutche ne Jehovah wutann8tauwae kesukodtum: kah onkquatongane kodtum8ash wutche Zione penuanittuonk.
34.9 Kah nish kussehtannuppeash pish quinnuppenumunash en pittu$ut, kah uppuppissiyeum en brimstonut kah ne ohke pish chikohtae pitteu8.
34.10 Matta pish ontham8un nukonae kah kesukodae, ne pukuttau pish micheme ushpem8: wutch pometuonganit onk yean pometu[o]nganit pish mohtuppashin, matta pish howan uppamuhkom8un micheme.
34.11 Qut kuttis kah bittern pish wutohta[n]unneau, kah wonk k8k8khos, kah konkont pish 8tohkin, kah pish naswaiyeue pemunneohtane ukkuhkhamun kah mahchiyeue qussukquanash.
34.12 Pish wekomaog wussontimosum8oh en ass8tam8onganit, qut matta howane pish na wutappeinneau, kah wame wussontimos[u]m8oh pish monteag wunnuoh.
34.13 Kah asinnekoussoh pish sontuoh ut ummishekommukquehtu; netlesash kah koussog ut 8wonkôn8sinn8wout, & ne pish wutayeuongan8 Dragonsog, kah ummoeayeuongan8 k8k8khausog.
34.14 Touohkomukque wonk puppinashimwog pish nogkishkouaog munnahhanne puppinashimwog; kah satyr pish wehkomau weecheheioh: kah weewes na pish wuttit anwósinin, kah pish namehteou anwosinoe ayeuonk.
34.15 Mishe k8k8khaus ná pish wuttit wadchishahkon, kah pish ahtinahsin, kah pwohkuhhoeyau, kah miayeu ut agwu wutonkouohtomut: na wonk pish ut vultursog miaeog nish$noh pasuk weeche wutishquoshomoh.
34.16 Natinneakontam8k ut upb8kum Lord, kah ogketam8k: wanne pasuk yeush pish mat teagwuninno, wanne pasuk pish quenauhik8 wutishquoshomoh: newutche nut8n wutann8hteamun, & wunnashauanitt8moh ummukinoh.
34.17 Kah wuttit tanohtóadtuwanshuh, kah wunnutcheg pemuneat wunnashpe chachabinuh: nag pish ummichemohtauuneau, wutch pometuonganit onk yaan pometuonganit na pish wuttaiinneau.
35.1 TOuohkomuk kah touwushinne ayeuonk pish nah 8wekontam8onuh, kah touohkomuk pish muskouantam, kah peṣhauau onatuh rose.
35.2 Pish m8cheke peṣhauau, kah pish wekontamwe kah ket8hamáe muskouantam: wussohsumoonk Lebanon pish unninnuma[u]on, 8neetuonk Carmel kah Sharon: nag pish naumwog wussohsumóonk Jehovah, kah 8neetuonk kum[-]Manitt8mun.
35.3 Menehketeo8k n8chumwe menutchegash, kah menuhkesuweheuk n8chumwe mukkuttukquog.
35.4 Unnók nag wabesuwutte[à]honcheg, menuhkesek, ahque wabesek, kusseh, kum-Manitt8mw8 pish ann8tauwae peyau Manit nashpe onkquatunk, noh pish peyau k8wadchanukqunnaout.
35.5 Neit wuskesuk88ash pogkenukeg pish wohshwem8[à]sh, kah kohkobsahtauogash pish pohquaémoash.
35.6 Neit pish n8chumwesuenin ogque quequeshau áyompaut, kah mo kakutt8e meenan pish ketohomom8: newutche nippe pish sonkhetchuan wutch touohkomuk, kah kussitchúanash ut touohkomuk.
35.7 Kah kôhkohteadtáe ohke pish nuppissú8, & kúhkuht8n8e ohke ne pish nippeae tohkekomu8, ut dragone ayeuonganit, uttoh nish$noh pasuk sepsuk, na pish mosketú8 wekinashquash, kah rushes[á]sh.
35.8 Kah toumaog na pish ohteau, kah may, kah ne pish hettamun wunneetupanatamwe may, nishkeneunkqussit matta pish uppaumukkomm8un, qut ne pish yeug wutche, papaumusháenuog, tohkônogque ass8khettit, matta pish pehchumma8og.
35.9 Na matta pish qunnón8wunn8, kah wanne m8wheyausae puppinashim na pish ukkuhkuhquein, matta pish na$ut nameheaun: qut manouhwhutcheg na pish uppomushoneau.
35.10 Kah manouwhoncheh Jehovah pish qushkeog, kah pish peyaog Sion nashpe ket8hom[á]ongash, kah machemohtag wekontamoonk ut uppuhkuk8óut, nag pish attumunumwog mskauantamoonk kah wekontamoonk, kah unkquanumoonk kah mishânom8onk pish pt8sheau.
36.1 KAh n$nih nabo weyáue kodtom8m Hezekiah ketass8t, Sennacherib Assyriae ketass8t ayeuuhkonittue kuhkuhquehtauau wame pummeneutaúsue keitotanash Judah, kah nish wussohkomunash.
36.2 Kah Assyriae ketass8t ann8nau Rabshekah wutch Lachish en Jerusalem, en Hezekiah ketass8t[im]wut, weeche miṣhe kenauwameoh: kah ne[é]pau kishke kohkuhquóhtag ohtopaṣhitteunk, ut mayut wutohteuhkonit pôanek8énin.
36.3 Eliakim wunnaumonuh Hilkiah noh en sohham, noh piahquttuk weetu, kah Shebna noh Scribe, kah Joash wunnaumonuh Asaph mehquontamwahuwaénin.
36.4 Kah Rabshakeh nah wuttinuh, yeuyeu unnók Hezekiah, yeu wussin miṣhe ketass8t, Assyriae ketass8t, chaugua yeu teagwe yeu wutt8anatam8onk ne pabahtantaman?
36.5 Nussim (kussim, qut webe tahn8che kutt8wongash) nutóhto kog[à]hquttuonk, kah menuhkesuonk en ayeuuhkonat: qut h[o]wan kuppabahtanum, waj chek[é]htauwéan?
36.6 Kusseh, kuppabahtantam pohquiyeue k8wékinasque anwohhou, ut Egypt, ne howan ompatussum8óntog, woh ummiskouwutchinun: ne wuttátupéyeuwunneau Pharaoh Egypte ketass8t, wame neh pabahtanumukqutcheh.
36.7 Qut ussean, nuppabahtanumómun Jehovah num-Manitt8mun[?] sun noh matta, ukqunúhqui ayeuongash, kah wut-altarumash Hezekiah wunneemunumunapash, kah unnóp Judahoh kah Jerusalemoh, pish k8wowussummuwómw8 ut anaquohtag yeu Altar?
36.8 Newutche yeuyeu mag8k kenohtohsuongash, k8wehquetumoush, en nussontimômut Assyriae ketass8t, kah kuttinninnumoush neese muttañonganogkussuog horsesog, tapenuman wutch k8weech8humukqunnaóut neh ná8mahetticheh.
36.9 Tohwutch neit quinuppequaéhtauadt pasuk peississit mugquomp nussontimom wuttinneumoh, kah pabahtánumadt Egypt wutch chariotsash kah nay8mukqutcheg horsesoh?
36.10 Kah yeuyeu nen ayeuuhkonittue nukkuhkuhquéhtamun yeu ohke matta wusseinat Jehovah, pagwatauunat? Jehovah nuttinuk, ayeuuhkonittue kuhkuhquéhtash yeu ohke, kah pagwataush.
36.11 Neit Eliaim kah Shebna, kah Joah unnaog Rábshakehoh, unnont8wanumau k8wehquetumoush kittinneumog Syraie unnont8waonk, newutche n8wohtamunan: kah ahque unnont8wanumaiinnean Jewse unnont8waonk, ut wehtauogk8wout missinninnuog neg apitcheg pummeneutonganit,
36.12 Qut Rabshakeh n8wau, sun nussontimom nutann8nukqus en kussontimomut, kah en kuhhogkat, unneat yeush kutt8wongash? sunnummatta nuttin ánn8nuk8h wosketompahtu neg apitcheg pummeneutonganit, onk woh meechuog nehenwonche umm8yu, kah wuttattamwog wunnuneyeu, weeche kenauu?
36.13 Neit Rabshakeh neepáu, kah mishont8wau, nashpe Jewse unnont8waonk, kah n8wau, n8tám8k ukkutt8wongash mishe ketass8t, Assyriae ketass8t.
36.14 Yeu wussin ketass8t, ahque Hezechiah as8kekomuk8k, newutche matta pish tapenum8 kuppohquohwhunukqunnaoout.
36.15 Asuh ahque Hezechiah pabahtantamwahik8k Jehovah$ut, n8wonat, Jehovah pish wunamuhkut kuppohquohwhunukqun, yeu keitotan matta pish mag8un, en wunnutcheganit Assyriae ketass8t.
36.16 Kuhkehtauuhteok Hezechiah, newutche yeu wussin Assyriae ketass8t, wunn8waonk ayimaiek nashpe mag8onk, kah sohham8k en nuhhogkat: kah meech8k nish$noh pasuk nehenwonche, 8wenomwussippog, kah nehenwonche, figsehtug, kah wuttattam8k nish$noh pasuk ohtopashitteae nippeash.
36.17 Noh pajeh nuppéyonat, kah keneemunumunnaoout en ohket tatuppeyeu8uk nehenwonche kutohkeyeuout: weatchiminee ohke, kah wine ohke petukqunneganee kah weenominneohtekonee ohke.
36.18 Nupweshanukquehteok Hezechiah unn8wadt, Jehovah pish kuppohquohwhunukqun: sun howae wutohtimounneae Manittuog pohquohwúttoog wutohtu wutch wunnutcheganit Assyriae ketass8t?
36.19 Uttiyeug Hamathe kah Arpade Manitt8og? uttiyeug Sepharvaim8e M[à]nitt8og? kah sun nag pohquohwhunoog Samaria wutch nunnutcheganit?
36.20 Howanig neg ut kénugke wame yeug wutohtimoinne Manitt8og, neg pohquohwhuttunkeg wutohtu wutch nunnutcheganit, waj woh Jehovah pohquohwuttunk Jerusalem wutch nunnutcheganit?
36.21 Qut nag chequnappuog, kah matta wunnamp8hamauouh pasuk kutt8onk, newutche ketáss8t wutann8teám8onk, ne an8womuk namp8hamauuhteok,
36.22 Neit Eliakim wunnaumonuh Hilkiah, noh piahquttuk wetu, kah Shebna noh Scribe kah Joah wunnaumonuh Asaph mehquontamwayeuaenin, peyaunáog Hezechiahoh, sokqshadtauwehettit wuthogk8un8oash, kah nah wuttinnonaoash ukkutt8wongash Rabshakeh.
37.1 KAh n$nihyeup Hezechiah ketass8t yeu n8tog nehnekshadto wuthogk8unash kah man8tionak hogk8, kah petutteau wekit Jéhovah.
37.2 Kah ann8nau Eliakim noh nanauwunuk weetu, Shebna noh Scribe & Sepausuenue Eldersog, agqhettit man8tionak, en Esayah quoshodtumwaenuut wunnaumonuh Amoz.
37.3 Kag nág wuttinouh, yeu wussin Hezechiah, yeu kesukok wuttamehpunae kesukod, kah auskomae, kah Blasphemae, newutche mukkiog kodtauweetuog, kah matta menuhkesuonganun8h neechonat.
37.4 Pagwodcheh woh Jehovah n8tam ukkutt8wongash Rabshakeh, neh Assyriae ketàss8t, wussontimomoh an8nukqut kehkomonat pomantamwae God, kah pish auskontam kutt8wongash nish Lord kum$Manitt8m n8togish: newutche tahshinush kuppeantam8onk, wutche sequttahwhutcheg ne apitcheg.
37.5 Neit wuttinneumoh ketass8t Hezechiah peyaonaog Isaiahoh.
37.6 Kah Isaiah nah wuttinuh, yeu woh kittinnoneau kussontimom8h, yeu wussin Jehovah, wabesuontam8hkon kutt8ongash nish n8tamanish, nish nashpe wuttinneumoh Assyriae ketass8t nupblasphemónukquog.
37.7 Kusseh, nupponamau nashauongoh, kah noh pish n8tam unnussittunkquôt, kah pish qushkeu en nehenwonche wutohkit, kah nuppunushah nashpe togkodteg ut nehenwonche wutohkit.
37.8 Neit Rabshakeh qushkeu, kah namehheau Assyriae ketass8toh, ayeuuhkontamunat Libnah: newutche n8tamup, moncheai wutch Lachish.
37.9 Kah n8tamup papaume Tirhakah Ethiopiae ketass8t, noh sohham kutayeuuhkonukqunat: kah n8tog, ann8nau ann8náenuh en Hezechiahut n8wonat.
37.10 Yeu woh kuttinnoneau Hezechiah Judae ketass8t, n8wagk, kum-Manitt8m noh pabahtanumadt as8kukkomuk8hkon, n8wonat Jerusalem matta pish mag8un en wunnutchegani Assyriae ketass8t.
37.11 Kusseh, ken8tamup Assyriae ketass8tamwog, ne anteauhettit wame wutohtimoineash, papuhquanne pagwanonaoont, kah ken sun woh kuppohquohwhunit?
37.12 Wutohtimoune Manitt8og, sun nah uppohquohwhunouh, neh n8shog mahche pagwanahetticheh, ut Gozanut, kah Haranut, kah Rezephut, kah wunneechanoh Eden neg apitcheg Telassar?
37.13 Uttiyeuoh Hamathe ketass8t, Arphade ketass8t, kah Sepharvaimme otanae ketass8t, Henah kah Ivah?
37.14 Kah Hezechiah attumunum wussukwhonk, wutch wunnutcheganit ann8naenin kah wutogketamun: kah Hezechiah kuhkuhqueu en wekit Jehovah, kah wussepaginumun ut anaquabit Jehovah.
37.15 Kah Hezechiah peantamauau Jehovahoh, n8wau,
37.16 Woi Jehvoah ayeuteaunit, um-Manitt8moh Israel, ken ayean nashauwe Cherubimsut, ken um-Manitt8m8uh, ken webe, wame ass8tam8ongash ut ohkeit, ken kukkesteoh kesuk kah ohke.
37.17 Ahch8sitash, woi Jehovah, kah n8tash wôhshinush kuskesukquash woi Jehovah, kah naish, kah n8tash wame ukkutt8wongash Senacherib, nish an8teamwutcheh kehkomonat pomantamwae God.
37.18 Wunnamuhkut woi Jehovah, Assyriae ketass8tamwog, pagwodteoog wame wutohtimoneash, kah wutohtuoash.
37.19 Kah unnohteaog um[$]Manitt8m8uh en n8taut: newutche nag matta Manitt88og, qut wosketompae wunnutchegane anakausuongash, mehtug káh qussuk: newaj nah pagwanont.
37.20 Newutche yeuyeu, woi Jehovah num-Manitt8mun, wadchaninneau wutch wunnutcheganit onk woh wame ass8tam8ongash muttaohket, wahteauog, ken Jehovah, ken webe.
37.21 Neit Isaiah wunnaumonuh Amoz ann8team8, en Hezechiahut, n8wau yeu wussin Jehvovah um-Manitt8m8oh Israel, paantamauwean ayeuuhkonittue Senacherib, Assyriae ketass8t.
37.22 Yeu ukkutt8onk Jehovah ne an8wop papaume nagum: peénomp, wuttaunoh Zion kutjishanumuk, kah momontauae kutahan8wehtunk, wuttaunoh Jerusalem, kenónokuhquaehtunk.
37.23 Howan kuhkékom, kupblasphemon? kah howan ayeuuhkonittue kummishont8wánumau, kah kukqun[ú]hque táhshinum kuskesukquash, ayeuuhkonittue 8neetupanatam8moh Israel.
37.24 Nashpe kittinneumog kukkehkom Jehovah, kah kussip, nashp[é] mataánukish nutchariotsumash, nukkuhkuhquem en kudohkôag wadchuuhkontu, sussippoeu Lebanon, kah nuttumehtah quanunkqussitcheg chikuppog, kah pepenamwe k8wâog, kah pish nuppetutteam kodukóag wussissipôiyeumut, kah uk-Carmelle touohkomuk.
37.25 N8wonuhkontamup kah n8tatumup nippe, kah nashpe nusseet nukôhkonéhteap wame wusseppum8ash neg wéenuhkauógkutcheg.
37.26 Sunnummatta n8adt ken8tam8mus uttoh ánteau, kah n8adt nukkuhkenauéhtinneap? yeuyeu nukkezteauun, onk woh ken kummahchumwehteauuneat pummeneutausue keitotanash wep8to8ut.
37.27 Newaj neg na wadohkitcheg n8chumwesuog, kah chepshanaog kah naswaiyeuog, tatuppeyeu8og ohteuhkone moskehtuut, kah ohchippogqut, kah, woskeche weetuome moskehtuut, kah pissagquodtinnit weachiminneash.
37.28 Qut n8wahteoh kutayeuonk, kah kussohham8onk kah kuppetukonat, kah kummusquanummuonk.
37.29 Newutche kummusquanummuonk, kah k8wogkoue[ó]nk kuhkuhquem8 en nuhtauogkut: newaj ponum n8hquon kutchónit, kah nup-bridlum ut kussisset8nit, kah kukkushquenush en mayut ne wâman.
37.30 Kah yeu pish kukkehkinneasuonk yeu kodtum8k pish kummeechumw8, ne nehenwonchekik: kah nahohtóeu kodtumuk, ne nan noh wadchegit: kah nishwe kodtum8k ohkehteagk, kah kepenum8k, kah weenominneohketeagk, kah meech8k ne meechu[m]muonk.
37.31 Kah sekqshoncheg ut wekit Judah neg pohquohhogig, nág pish ohkeayeu unuhchabukaog, kah wohkummiyeu unummeechummuog.
37.32 Newutche ashqushoncheg pish sohhamwog wutch Jerusalem, kah neg wutch pohquohhogig wadchuut Zion: wuszealum Jehovah ayeuteaunit yeu pish wutussen.
37.33 Newaj yeu n8wadt Jehovah papaume wutássyriae ketass8t, matta pish petutteaou pummeyeu keihtotanat kah matta pish nawuttit in kouhquodt kah matta pish naṣhpe peyoou ogqunegash, & matta pish wutayeuuhkonittue kutaham8un.
37.34 Ne may wagkup, ne pish wonk wuttin qushken kah matta pish yeu petuttutteaun keihtotan n8wau Jehovah[-]
37.35 Newutche yeu n8wadchumun keihtotan, wadchanumunat wutche nen nehenwonche, kah wutche nuttinneum David.
37.36 Neit wut-Angelumoh Jehovah sohhamwoh, kah nushau ut wuttuppukkussinn8wongan8wout Assyriansog, nequt pasuk8e, kah shwosuk tahshinchage, kah napanna tahshe muttanonganogkussuog: kah nompoaeu omohkehettit kusseh nag wame nupwog.
37.37 Neit Senacherib wut-Assyriae ketass8t amaeu kah monchu kah qushku, kah ayeu Ninive.
37.38 Kah nniyeup wó[u]ssumont weekit Nishroch ummanitt8m, Hidramelech kah Sharezer wunnaumonuh, wuttogkomukquoh ohkeit, kah Esarhaddon wunnaumonuh wunnompe nanawunnuwómukquoh.
38.1 YEush ut kesukodtash Hezekiah mahchinau en nuppunat, kah Isaiah quoshodtumwaen wunnaumonuh Amoz peyaonukquoh, kah wuttugquoh, yeu wussin Jehovah, wunohtoush kek, newutche pish kenup, kah matta kuppomantamóh.
38.2 Neit Hezechiah quinnippinnum wuskesuk en sussipponkomuk, kah péantamauau Jehovah.
38.3 Kah n8wau, mehquontash yeuyeu woi Jehovah k8wehquetumoush, uttoh an pomusháomp ut anaquabean wunnamuhkutée, káh pañuppeteaháeu kah nummahche ussem né wanekik ut anaquabean, kah Hezechiah muttauhpâsu.
38.4 Neit wuttinn8waonk Jehovah peyaonuk Isayah n8wau,
38.5 Monchish us Hezechiah, yeu wussin Jehovah, um-Manitt8moh David k8sh: nunn8tam kuppeantamoonk, nunnaum kussippegwash: kusseh, nukk8tn[e]hteoh kukkesukodtumash nabo napanna tahshe kodtumwae.
38.6 Kah pish kuppohquohwhunush kah yeu keitotan, wutch wunnutcheganit Ass[y]iae ketass8t: kah n8wadchanum yeu otán.
38.7 Kah yeu pish kuhkinneasuonk wutch Jehovahut, woh wutussen Jehovah ne an8wadt.
38.8 Kusseh, nutomponcheáhtoh dialle onkauohteau ne womussúm8uk ut Ahaze wussun-dialumut, ompo[h]ch[é]eu piogquonéhtuonk neit nepauz piogquonehtuongane qushkeu, nish mahche pamuhkogkish.
38.9 OOsukuhwhesuonk Hezechiah Judae ketass8t, mahchinadt, kah keteóp wutch ummahchinónat.
38.10 Nussip tâmussumuk nukkesukodtumash, pish nuttom weenohkée squontamut: sequnnumukish nukkodtum8mash nutamaunumonteanash.
38.11 Nussip matta pish nunnau Jehovah, Jehovah ut pomantamoe ohkeit: matta pish wonk nunnauoh wosketomp, weeche wadohkitcheg muttaohkit.
38.12 Nukkechisuonk nutontoht[ò]nteau onatuh nanaushepsaen wekit: nuttummussum nukketeaonk onatuh monakinehteáenin: pish nuttummussuk nashpé mohchim8e mahchinnaonguh: w[u]tch kesukodtut pajeh wunnonk8ut, pish kummahcheh.
38.13 Nutogketomup pajeh mohtompanúut, onatuh qunnonouut pish pokshadto wame nuskonash, wutch kesukodtut pajeh wunnonk8ut k8wohkukquohsumeh.
38.14 Onatuh sassadt asuh mameesashquis, ne nuttinn8won, nutogque mauop wuskuhwhunanâut: nuskesukquash sauunum88ash spadtauwompinneat: woi Jehovah, nussinukkuhhuk, nontumah.
38.15 Toh pish nussim? naneeswe nuttukqunáh, kah nagum wutussen: pish nukkemwusham ut wame nukkodtum8mut, n8wésogke keteahogkôunit.
38.16 Woi Lord nashpe yeush pomantamwog wosk[e]tompaog: kah ut wame yeush nunnashauongane pomantamoonk ohteau, neit kukketeáheh kah kuppomantamwaheh
38.17 Kusseh, wutche wunohteaonk nutáhtop mishe weesogkunóonk, qut k8womonomp nukketeahogkou, kah kuppohquohwhun wutch aninn8e pissohtheganit; newutch kuttinnôhteap wame nummatcheseongash kuppusquanit.
38.18 Newutche weenohk[é] mattá woh k8wóweenomuk8h, nupp8onk matta kummishanumuko[u], neg womussitcheg en passahtheganit, matta woh annoontamóog k8namuhkutéayeum.
38.19 Pâmontog, pâmontog noh pish k8woweenomuk, ne ásee yeu kesukok, wut8shimau pish wahteauwahuah k8namuhkutéyeum en mukkiesut.
38.20 Jehovah nukkenuppe wadchanuk, newaj pish unn8homóog nukket8homaongash nashpe pemunneohtone puhpegk, tosohke pomontamog ut wekit Jehovah.
38.21 Newutche Isaiah n8wop, neemunumohettich figse puttukqutchéi, kah ponaskéhtuáhettich mogquenit, kah pish keteau.
38.22 Hezekiah wonk n8wop, teagwe kuhkinneasuonk onk woh nukkuhkuhquem en weekit Jehovah.
39.1 NA ahquompak Merod[a]ch-Baladan wunnaumonuh Baladan Babylone ketass8t, negonshúau wussukwhongash noh en, kah mag8onk en Hezechiahut, newutche n8tam mahchinap, kah keteau.
39.2 Kah Hezechiah nah 8weekontam8ónuh, kah wunnohtinuh wunnompak8unikkomuk, silver, kah gold, kah spicesash, kah mishôadtue sussequeáeu pummeeash, kah wame ukkenauwamée week, káh wame ne ohtag ut weekit, kah ut wame wutass8tom8onganit, ne Hezechiah matta nohtinnunk.
39.3 Neit Isaiah quoshodtumwáen peyaonau Hezechiah ketass8toh, kah wuttinuh, toh n8waog yeug wosketompaog? kah tohnoh 8mwog en kuhhogkat, kah Hezechiah n8wop, neg nuppeyaonukquog wutch nôadtit wutohtimoneat, wutch Babylon.
39.4 Neit n8wop, teagwa naumwog ut kékit? k[á]h Hezekiah namp8ham, naumwog wame ne neekit ohtag, matta ne teag ut nunnompag8unnekomukqut, ne matta nóhtinóog.
39.5 Neit Isaiah unnau, Hezechiahoh, n8tash ukkutt8onk Jehovah ayeuteaunit.
39.6 Kusseh, kesukodtash peyom8ash, ne wame kekit ohtag, kah nish k8shog wadchanummóhetteupash pajeh yeu kesukok, pish uss8wuttauunash Babylon, matta pish teag ushqunnum8un wussin Jehovah.
39.7 Kah neg pish monchanaog kenaumonuh, neg sohhogig wutch kohhogkat, neg pish wânamoniéaneg, kah nag pish wuttinneumunneunk wekit Babylone ketass8t.
39.8 Neit Hezechiah unnau Isaiahoh, wunnegen ukkutt8onk Jehovah ne an8wáan: kah wonk n8wop, newutche wunohteaonk kah wanumuhkuteyeuuk ohteau ut nukkesukodtumut.
40.1 TAphéninongqutch, taphéninongqutch nummissinninneumog, n8wau kum-Manitt8m.
40.2 Tapheáe ken8nók Jerusalem, kah mishont8wánumók, ummattompagum wohkukquashin, ummatcheseonk ahquontamun: newutche attumunum wutch Jehovah wunnutcheganit, pápskeu wutch wame ummatcheseongash.
40.3 OOwadtauatonkqussuonk noh mashont8adt ut touohkomuk; quagquoshwehtam8k ummay Jehovah, sampwehteó8k ut touohkomuk ummay num-Manitt8mun.
40.4 Nishnoh 8nóuhkôi pish qunóhqutteauun, kah nishnoh wadchu, kah wadchuemes pish tiuhquohquttauunash, kah woonkagk pish sampweteauunash, kah machipsquehtuash pish m8siyeuash.
40.5 Kah wussohsumoonk Jehovah pish náhtúhkon, kah wame weyaus pish wunnaumuneau moayeu: newutche wutt8n Jehovah wussinnin.
40.6 Wadtauatonkqussuonk n8wop, Mishont8wash, Kah n8wau, Teagwe woh mishont8wai, wame weyaus moskehtu8, kah wame na$ut wanegik tatuppeyeu8 ohteuhkone uppeshaónut.
40.7 Maskeht ahp8hteau, uppeshau penusheau, newutche wunnashontamun Jehovah, wunnamuhkut missinninnúog moskehtu8og.
40.8 Moskeht ahp8hteau, uppeshau penusheau: qut wuttinn8waonk num-Manitt8mun pish michemohteau.
40.9 Woi Zion, noh wanonchimudt, kuhkuhquish en kussôhkôiyeue wadchuut: woi Jerusalem ken wanonchimwean, menuhke mishont8wash, mishont8wash, wabesehkon: utash Judáe keitotanash, moninneok kum-Manitt8mw8.
40.10 Kusseh, Lord Manit menuhku peyau, kah wuhpit nanawunnumwanshau: kusseh, wutonkquatunk weechayeumuk, kah wutanakausuonk ohteau anaquabit.
40.11 Pish sohkom8uneau uf-flockum onatuh nanaushepsaenin: noh pish mouneau lambsoh ut wuhpittenit, kah pish ukkeninuh ut upp8chenauónut, kah pish manunne sagkompanau wompeqúaunitcheh.
40.12 Howan quaquadh8k nippeash ut wunnutcheganit? kah quadompskinuk kesukquash nashpe wunnutcheg, kah miahtunk ohkee puppissai, ut quttuhhonganit, kah quadh8k wadchuash ut qutompagh8teganit, kah wadchuemesash quttompagh8teganit.
40.13 Howan kogáhtimont wunnashauanitt8moh Jehovah, asuh kogáhqutteamweneumwit ukkuhk8tomauuh.
40.14 Howaneh k8n8náhetteup, howan ukkuhk8tomauoh, kah ukkuhk8tomauoh wussittumóe may? kah ukkuhk8tomauoh wahteauonk kah wunnahtinuh wohwohtamwe may.
40.15 Kusseh, wutohtimoneash tatuppeyeu8ash pápenuppáshunk p8thonchuut, ogquanu[m]ukquss8og puppissiyeuwésit ut qutompagh8teganit: kusseh, nemunum ogquidnash onatuh ne teag peyasik.
40.16 Kah Lebanon matta wamuttinn8 chikohsumunat, kah puppinashimwog na apitcheg matta womattinn8 wutche chikohtae mag8onk.
40.17 Wáme wutohtimoneash ut anaquabit, onatuh matteagwuninu8g, kah náh wutogquanumoh anue peyasik onk ne mo teag, kah t[á]hn8che.
40.18 Neit Howan ogquanumôg Godut? asuh teagwe ogqueneunkqussuonk kutogqunneauau.
40.19 Anakausuen sabaswau nunneukontunkoh, kah Golde-Smith sepagenumauoh upputtoguhwaeu gold, kah wunnupasahdtoh silvere chainsash.
40.20 Noh machekit noh mat teag woh mag8k, pepenam mehtug, ne woh mo anittinn8g: natinnewhau nehtoou anakausuenuñeu ukquoshauehtauonat nunneukontungoh, ne matta woh ontapegk.
40.21 Sunnummatta k8wahteauomw8? sunnummatta ken8tam8m8? sunnummatta kuttitteaunaous, waj kutchissik? sunnummatta k8wohtamm8unnaous wutch quenohtagish muttaok?
40.22 Noh quenapit petukqui ohkeit, kah neg na wadohkitcheg tatuppeyeu8og chansompsit, noh agque sepagunuk kesuk onkwheganit, kah wutogque sepagunumunash weetu ne weetimuk.
40.23 Noh mat toh antuppehheunk sontimosoh: tahn8cheáheau ohkee wussittum8eneuh.
40.24 Nux nag pish matta ohkéhteaununk, nux matta pish seahwhoog, nux 8weepuhtugk8 matta pish wadchabukkinn8 ut ohkeit, kah noh pish wonk upp8tomuh, kah nag pish upp8suog, kah pemsquoh pish wutogque amaunuh sequkkepaneganit.
40.25 Neit hówan tatupanumeóg, asuh neanèyeue n8wau wunneetupantamwéyeuit?
40.26 Tahshinum8k qunuhqueu kuskesuk88ash, kah kuhkinneam8k howan noh yeush kahkénauwéhteunk, noh kuhkénaue sohh8wunont wutayeuwehteomoh: wame 8wesuongane missahwhoh, nashpe mohsag ummenuhkesuonk, newutche noh menuhkesu, matta pasuk quenauwadtinn8.
40.27 Tohwutch n8waan, woi Jakob, kah missohhaman, woi Israel, nummay adtahtôsu wutch Lordut, kah n8sumitteáonk paumushóm8 wutch num-Manitt8mut?
40.28 Sun matta k8wahteo8h, sun matta ken8tam8mus machemappue Manit Jehovah noh kezteunk weekqshinne ohke, matta kodtinneó8 asuh sauunnum8? matta howan woh wohkuhquónam8 noh 8wohwohtam8onk.
40.29 Noh ummenuhkesuáheau kôdtinneánitcheh, kah neh mat mánuhkesénitcheh nano ummenuhkeheuh.
40.30 Wuskenúog pish kodtinneaog kah sauunumwog, kah nunkompaog pish pápukquanne penushaog.
40.31 Qut neg pahtussuóunoncheg Jehovah pish wuskehteauog ummenuhkesuongan8: pish ogque ushpushaog wompussikukquaut nashpe wunnuppuhwhunoh; nag pish quogqueog kah matta sauunum8og, nag pish pomushaog, kah mat kodtinneau8og.
41.1 CHequnapek ut anaquabeh, woi munóhhanog, kah missinninnúog wuskehteauwehettich ummenuhkesuongan8: pas8tsháhettich kah ket8káhettich: moae peyontuh ut wussittum8onganit.
41.2 Howan omohkinont sampweusseaénúh wutch wutchepwóiyeu, weekomont en wusseetut, áninnumauont wutohtimoneash ut anaquabenit, kah nanawunnumwáheont ta[h]s8tamwoh? wutogque áninnumauoh wuttogkodteg puppissiyuut, kah wutohtompeh onatuh t8annóhhanne sequkkepaneg.
41.3 Nah wunn8swuttahwhóh, wunohteae paumwushau en may$ut ne matta wusseetue paumushog.
41.4 Howan ne ásit kah kezteunk, wehquetuk pometeongash wutch waj kutchissik? nen Jehovah, negonne, kah weeche maumachish, nen n$noh.
41.5 Munnohhanash wunnaumuneau, kah wabesuog, wekqshinne ohkeash wabesum8ash, pas8tsháog, kah peyaog.
41.6 Nishnoh pasuk [à]ninnumauau weetatteamungoh, kah nishnoh pasuk unnau weematoh wunne wutt8antash.
41.7 Neit wunnágittôhôsuénin wutt8anatamheau gold-smithoh, kah noh m8sitteunk nashpe hammer, kah noh togkodtog anvil, n8waog, pakodche kesompskutteau, kah ukkeneepunun nashpe kenontugwhegash, onk woh matta ontohtano.
41.8 Qut ken Israel, ken nuttinninneum, Jakob noh pepenauog, 8skannem Abram netomp.
41.9 Ken noh pepenauog wutch wehshik ohke, kah k8wehkomush wutch kenugke mogkouwáut, kah kuttinnunup, ken nuttinninneum, kuppepenaush, kah mattà kuppogkénun8h.
41.10 Wabesehkon, newutche k8wetomsh, chepshuhkon, newutche nen kum-Manitt8m: kummenuhkehesh: nux kutáninnumoush, n[ù]x nashpe nussampwée nuttinnuhkounne sampweusseonk kukkogkôunush.
41.11 Kusseh, wame nag m8m8qhikqueáneg pish akodchuog kah chepshaog, pish monteagk88og, kah neg mekonukqueaneg pish onkapunaog.
41.12 Nag pish kénátinneahwhòog, & matta pish kenamheoog, neg mekônukqueaneg, neg mátompaguhkónukqueaneg, pish monteagk88og, kah mat tohhentuppayeu8og.
41.13 Newutche nen Jehovah kum-Manitt8m, nukkinninum kuttinohkôu, kuttinnush, wabesehkon, kutanninnumoush.
41.14 Wabesehkon ken ask8kse J[o]kob, kah kenaau Israelle wosketomp[a]og kuttanninnumoush, n8wau Jehovah, kah kuppohquohwussuaéneum, OOneetupanatam8moh Israel.
41.15 Kusseh kuttayimoush wuske pogguhham8e weepittum8e auwohteaonk: pish k[u]ppogham wadchuash, kah kussukquttahhamunash, kah pish kuttogqueteoh wadchuash wussadteamunit:
41.16 Pish kuppáuanóntamunash, kah waban pish ummonchadtauunash, kah pemsquoh pish wusseáhhamunash: kah ken pish k8woweenoam ut 8neetupanatam8moh Israel.
41.17 Mach[ee]k[u] kah qu[é]nahukquit natinnehog nippe, kah na monteagwuninno, kah weenan8 kohkutt8n8e sauunum8m8, nen Lord pish nag nunn8tauoog nen um-Manitt8moh Israel matta nunnukonóog.
41.18 N8wôshwunum sepuash ut qunuhqui ayeuonganit, kah tohkekomm[ú]ash ut nôeu 8nóuhkôiyeuut, nupseeu nuppéhteau touohkomuk, kah nu[n]bobohteai nuttohkekomuúhteam.
41.19 Nutohketeam chikkuppog ut touohkomukqut, Shittahuhtug, kah Mirtluhtug, kah pummeeuhtug, kah ut touushinne ohkeit nutohketeam firruhtug, kah pineuhtug, kah boxuhtug moeu.
41.20 Onk woh nag naumwog, kah wahteauog kah natwontamwog, kah wohtamwog moaeu, wunnutcheg Jehovah yue ussem8, kah 8neetupanatam8moh Israel ukkezteauun.
41.21 Pas8che paduto8k kuppissaumatuonk n8wau Lord, s8h8wuttau8k kummenuhke unnaumaiyeum8ash, n8wau ukketass8tam8moh Jakob.
41.22 Sohh8wuttauwéhettich, kah nahtinnukqutteuh toh pish ônagk: natitteahettich mahche nnagish, uttoh ônagk, onk woh nunnatwontamunánonash, kah woh n8wahteomun adt wohkukquoshik, asuh wahteauwahinnean toh pish ônagk.
41.23 Nahtitteagk nish pish ompetak ônagish, onk woh n8wahteomun, kum-Manitt88mw8: nux wunnesek ash matchesek onk woh nutchepshomun, kah woh moéu naumunan.
41.24 Kusseh, matta toh kuttin tuppéayeu8mw8, kah kutanakausuongan8 matteagwunninn8: noh jishánumukqussu noh pepenunkqueóg.
41.25 Nutomuhkin pasuk wutch nanumaiyeu, kah noh pish peyau: waj pashpishont pish wehquetum n8wesuonk, kah pish ogque nuhkuhkauau sontimoh, man8nskut, onatuh ahkuhqutteaenin tahtashkuhkauont man8nskoh.
41.26 Howan wahteauwáhu[a]dt waj kutchissik, onk woh n8wahteauunan? kah nish asquam ahquompan8g; onk woh nussimun noh sampweusseaenú8? qut matta howan wunnahtitteauunash, qut matta howan 8wahteauwahuwáunash, nux matta howan n8tam8 kukkutt8wongan88ash.
41.27 Negonnu pish unnau Zion, kusseh, nag naau, kah nuttinninnumau Jerusalem neh wanaunchumwunutcheh.
41.28 Newutch nummoninneam, kah na matta wosketompaun8, ut kenugke nagoh, kah na matta kogohqutteamwenuunn8, noh woh namp8hamiit pasuk kutt8onk, nat8tomauog.
41.29 Kusseh nag wame tahn8cheyeu8og, wutanakausuongan88ash matteagwunun8ash: nag wussabassumwe nunnekontunkan8oh waban[n]u8oh, kah naswaiyeu8oh:
42.1 Nók nuttinneum noh kónunog, noh pepenauog, nukketeahogkou womononcheh, nupponamau nunnashauanitt8moh, noh pish sohh8wuttauau wussittumoonk Gentilsuh.
42.2 Matta pish mishont8woou, asuh tháhshinnum8 asuh n8tamwahuwoou 8wadtauatonkqussuonk ut maikontu.
42.3 Sukqutchoshae wekinasq mâtta uppohquanum8un k[á]h pukuttae hashábpoh matta wutontahwhoh, pish sohh8wuttáu wussittum8onk en wunnamuhkuteyeuut.
42.4 Matta pish sauunum8, asuh paunompasu noh pajeh upponamunat wussittumoonk ut ohkeit, kah munnohhanash pish pahtsuwontamog wuttinnaumatuonk.
42.5 Yeu wussin Manit Jehovah, noh kahkenauwehteunk kesukquash, & noh sepaginuk, noh mashegskehteunk ohke, kah ne noh waj sohham8m88k, noh nashauwaheont missinninnuh na$ut, kah nashauanitt8heont neh ne paumushanitcheh.
42.6 Nen Jehovah k8wehkomush ut sampweusseonganit, kah pish nukkenunnum kenutcheg, kah pish kenananunush, kah pish kuttinninnumoush wutche 8n8waongan8 missinninnuog, wutche 8wequaiyeum8 gentilsog.
42.7 Woshwunnumunat pogkenumwae muskesukquash sohh8wunonat kobshagkinitcheg wutch kubshagkinnittuonganit, kah neg apitcheg pohkenaiyeuut, wutch kuppishagkinnittuae kommukqut.
42.8 Nen Jehovah, ne n8wesuonk, kah nussohsumoonk matta nuttinnumauoun onkatuk, kah matta n8woweenomuwaonk nunneukontunganog.
42.9 Kusseh, negonae ônagish nnihyeuash, kah wuske teagwasinish n8wahteauwáhuwam; asquam sasonkunun8gkup, kuttinunnanaôash.
42.10 Unn8hamok Jehovah wuske unn8homáonk; kah woweenomaonk wutch wehqshik ohke, kenaau w8mséogish en kehtahhanit, kah wame ne noh ohtag, munnohkanash, kah neg na wadohkitcheg.
42.11 Touohkomuk kah 8tanash naut, mishont8wáhettich, otanamesash nish Kedar wadohkitchish: wadohkitcheg qussukquanit ket8hamahettich, mishont8wahettich wutch kussôhkôiyeue wadchuut.
42.12 Sohsumm8wounáhettich Jehovah, kah wahteauwaheáhettich waweenomaonk munnáhhunoh.
42.13 Jehovah pish ogque sohham menuhkesuenûut, pish wogkowunum m8sitteam8onk, onatuh mattompagwehteaénin: pish mishont8wau, nux onkquont8wau, pish sohkauau ummatwomoh.
42.14 Nussepe chequnap, nummanunap, nukquihtin nuhhog: eyeu nutogque mishont8wam neechae mittamwussissut, pish nuppagwohteam nummishashquinneunk pasukqut.
42.15 Nummáhchumwéhtoh wadchuash kah wadchuemesash, kah nunnunassum wame weherbsum8ash, kah sepuash nummenúhhann8team, kah nunnunassum nuppissepagwash.
42.16 Kah pogkenumwog nuppas8 mayut ne matta wahteauhetteg, nutuss8unóog maikontu ne matta wahteauhetteg: pohkenai n8wequaiyeuhteam ut nag anaquabhettit, kah woonkagish nussampweteauunash, yeush nuttinheonaoash, kah matta nutohquanumóog.
42.17 Nag pish qushkeog, pish mishe akodchuog, pabuhtanumoncheg nunneukontunkoh, neg anoncheg sabassume nunneukontunkoh kenaau num-Manitt8munónog.
42.18 N8tam8k kenaau kôkobsóogish, kah natauwompek kenaau pogkenumógish, onk woh kenaumw8.
42.19 Howan pogkenuk webe nuttinninneum? asuh kôkohsont qut nutann8naeneum noh an8nog? howan pogkenuk neane noh pannuppeyeuit, kah pogkenuk neane wuttinneumoh Jehovah?
42.20 Nauman monatash qut matta kukkehkinneasséinash: wôhshinnuman mehtauogash, qut matta n8tam8.
42.21 Lord tapeneam wutche 8nomwausseonk, pish mishehteau naumatuonk, kah ukquhtiánittamutteauun.
42.22 Qut yeug missinninnuog mukk8kinaog kah matcheheóog, wame puttahwh[ô]og ut wonogquehtu, kah adtashôog ut kuppishaginnitteae kommukqut: nag másompanitcheg, kah matta howan uppohquohwhunoh nag mukk8kinôog, kah wanne howan n8wau ompontin8k.
42.23 Howan ut kenugke kenaau, yeu n8tog? howan ahchuwussittog kah n8tog wutche ompetak?
42.24 Howan anumauont Jakoboh wutche matchehtóonk, kah Israeloh chechequnnuaenúh? sun matta Lord, noh matcheneheogkut? newutche nag cheketamwog pomushonat ummayut, kah matta noswehtamwog wuttinnaumatuonk.
42.25 Newaj sokenumauont ummishe musquantam8onk, kah menuhkesue ayeuwuttuonk: kah wéenohtauoh n8teau, qut onch matta wahteauun, kah wutchikoswoh, qut matta upponam8un ut wuttahhut.
43.1 QUt yeuyeu, yeu wussin Jehovah noh kezhikquean, woi Jakob, kah noh kakénauáhikquean, woi Israel, wabesehkon: newutche kummanóuwhush, k8wesuongane missohwhush, ken nuttaihe.
43.2 Pannupwusháan nippéash, k8weetomsh, kah qushkodteaan sepuash nish matta pish kenehtipánuk8unash: pannupwushaan n8teau, matta pish kutchikkussu, kah n8n8uneau matta pish kenashqussuk8un.
43.3 Newutche nen Jehovah kum-Manitt8m, 8neetupanatam8moh Israel kuppohquohwussuaéneum: nummagup Egypt wutch kumman8whun8onk, Ethiopia kah Sheba wutche ken.
43.4 Nádteoh máshoadtean ut anaquabeh, kukquhtiánumukqus[si]p, kah k8womonsh, newaj mag8 wosketompaog wutche ken, kah missinninnuog wutche kuppomantam8onk.
43.5 Wabesehkon, newutche k8weetomsh: pish nuppas8 k8skannemunneog wutch wutchepwôou, kah kummohmóunush wutch wutcheksuiyeu.
43.6 Pish nuttin nanumit, magush, kah sowanish assaéhkon, pas8k nunnaumonunk wutch noadtit, kah nuttaunog wutch wehqshik ohke.
43.7 Nish$noh pasuk noh as8wesit n8wesuonk: newutche nukkezeh wutche nussohsumóonk, nukkehkenauéhheop, nukkezheop.
43.8 Sohh8wunok pôgkenukeg missinninnuog wuskesukqutcheg, kah k[ó]kobsonch$eg wohtauogkutcheg.
43.9 Wame wutohtimoneash miyaém8utch, kah missinninnuog móappéhettich: howan kenugke nagoh woh yeu wahteauwáhuadt, kah nahtinukqueog negonne anágkupash? sohh8wunáhettich 8wauwáeneum8oh, onk woh sampweógquanumóog, kah n8tamohettich, kah n8wahettich, wunnamuhkuteyeu8.
43.10 Kenaau n8wauwaeneumog wussin Jehovah, kah nuttinninneum noh pepenauog: onk woh k8wahteomw8 kah woh k8namptiimw8, kah woh k8wohtamumw8, noh nen: negonne onk nen matta Manittoun8, kah matta pish wonk asuhkaue onk nen.
43.11 Nen, nen Jehovah, kah matta wonk howan wadchanuwaenu8, webe nen.
43.12 N8wahteauwahuap, kah wadchanuap, kah nunnáhtitteap na matta penowe manitt8un8g ut kenugke kenaau: newutche kenaau n8wauwaeneumog n8wau Jehovah, nen Manitto.
43.13 Nux, asquam kesukodtin8g, nen n$noh, kah matta woh howan pohquohwussuóou wutch nunnutcheganit: pish nutanakaus, kah howan woh 8tamehtauun?
43.14 Yeu wussin Jehovah kum$Mano[u]huwaeneum8, 8neetupanatam8moh Israel, wutche kenaau, nutann8hteam en Babilon, kah nuttiuhkongqueh wame wussontimom8uh, kah Caldeansog, neg ummauongan8 ohtag kuht8nugquehtu.
43.15 Nen Jehovah k8neetupanatam8m8, kezkukqutche Israel, kukketass8tam8m8.
43.16 Yeu wussin Jehovah, noh ayik may ut kehtahhannit, kah may mishe nippekontu.
43.17 Sohh8wuttunk charit kah horse, kah menuhkesue kenauwameonk: nag pish mo[á]e sepsinwog, nag matta pish omohkeog: nag ontohwhoog, ogque wuhkohshanoog hashabput.
43.18 Méhquontam8hteok negonne anagkupush, kah natwontam8hteok noadt anagkupash.
43.19 Kusseh, n8skeu ussem: eyeu pish sonkun, sun matta pish k8wahte[u]uneau? nummayehteam touóhkomukqut, kah nussepuehteam touushinne ohkeit.
43.20 Ohteuhkônee puppinashimwog pish nukquehtianumukquog, Dragonsog, kah kuhk8khosog, newutche nummag nippe ut touohkomukqut, kah sepuash ut touushinne ohkéit, n8tattamheonat nummissinninnuog pepenauogig.
43.21 Yeug missinninnuog nukkuhkenauehteauonuh nuhhog, nag pish nahtitteaóg n8woweenomitteaonk.
43.22 Qut matta k8wehquetumiyeuh woi Jakob, qut kussauanumeh woi Israel.
43.23 Chiko[h]tae kummag8e puppinashimwog matta kuppaudtiyeuh, kah matta kenashpe quttiánumyeuh kussephausuongash: matta k8tinninneumuhkônuwahiñ8 nashpe mag8onk, kah matta kussauanunóh nashpe incense.
43.24 Matta kutteagwu kuttaphumwanshu weetemungque wekinask, kah matta k8wamepwuhheuh k8nogk8e sephausuongash, qut k8tinninneumuhkausuwáheh nashpe kummatcheseongash, kussau[u]neh nashpe kummatcheseongash.
43.25 Nen, nen noh jishkhog kuppanneseseongash wutche nen nehenwon[c]he, kah matta nummehquontam8h kummatcheseongash.
43.26 Mehquontamwaheh, ken8tamwanshittitteuh: wahteauwahuash, onk woh kussampweogquanumit.
43.27 Negonne k8sh matcheseup: & kukkuhk8tomwehtamog nuppannesehtunkquog.
43.28 Newaj matchetupanatamwaheog peantamwaekomukque sontimóog, kah nummag Jakob én matánumónat, kah Israel en kekontinneat.
44.1 QUt onch yeuyeu n8tash woi Jakob, nuttinninneum, kah ISrael noh pepenauog.
44.2 Yeu wussin Jehoah noh kezhukquean, kah kahkenauwéhikquean wutch ôontomukqut, noh aninnumunkquean: wabesehkon woi Jakob nuttinninneum: kah ken Jesurun noh pepenauogkup.
44.3 Newutch nussokanumau nippe noh kohkutt8g, kah tomogkonash ut nobohteaiyeuut: nussokun nunnashauanitt8m k8skannemunit, kah n8nanitteaonk ut kutontseonganit.
44.4 Kah nag pish ogque sontuog ut kenugke moskehtekontu, onatuh anumwussukuppeit ut kishke nippekontu.
44.5 Pasuk pish n8wau n8chi Jehovah, kah onkatuk pish ussowenau wuhhogkuh 8wesuonk Jakob: kah onkatog pish wussukwhosuohtu nashpe wunnutcheg en Jehovahut, kah nahohtoeu 8wesuonganeh[e]au Israeloh.
44.6 Yeu wussin Jehovah Israelle ketass8t, kah ummanouhuaeneumoh, Jehovah ayeuteaunit, Nen negonáe, k[á]h nen maumachish, kah chonchippe nen wanne Manitt8un8.
44.7 Kah howan neane nen, pish wehqutteamwit, kah pish 8wahteauwahuon, kah pish n8nohtonkqun, náiteuh kahtimog nukkône missinninnuog? kah nish paóm8gish, kah pish peyom8ash? nah nohtin[á]hettich.
44.8 Wabesehteok kah chepshonteog, sunnummatta kuttinn8n[á]s nâ wutch ahquompag, kah n8wahteauwahuwon[á]h? kenaau n8wauwaeneumog, sun wonk Manitto8 chonchippe nen? nux na matta Manitt8un8, matta pasuk n8waheoh.
44.9 Neg ayeuoncheg nunneukontungoh, wame neg tahn8cheyeu8og, kah ukkodtantamukóm8ash matta pish 8chienáoash, kah nag nehenwonche 8wauwóm8oh, nag mat naumóog, kah matta wahteáu8og, onk woh akodchuog.
44.10 Howan káhkenauweheont manitto, kah sabaswont nunneukontunkoh, ne matta tohhentupán8g?
44.11 Kusseh wame weetomukqutcheh pish akodchuoh: kah anakausuenuog, neg wosketompo8og, wame miyaehettich, kah neepauwehettich: nag pish wabesuog, pish moeu akodchuog.
44.12 Smith nashpe wuttongsumash naneeswe, wutayimun nashpe mohkohsaash, kah kehkenauwehtin nashpe hamer, kah nashpe wuhpitte[n]ue menuhkesuonk wutayimun: nux kodtupp8, kah sa[u]unum, matta wuttattam8 nippe kah sauunum.
44.13 Wunnagkittuhhausuenin sampwompanum ukkehkinneasuonk ukkuhkhamun nashpe pemuneat: 8nteouun nashpe upplainsumash kah ukkuhkhamun nashpe ukompasash, kah wutogquehteauun wosketompaut, neaunak wosketompae wunneetuonk, onk woh ohteau wetuomut.
44.14 Wannagittahwau chikkupoh, kah nemunnum cypressuhtug, kah n8timis, ne sampwuttahhamont, ut kenugke touohkomukque metugquekontu, ohkehteau monunkqsoh, kah sokanon wunnekheuh.
44.15 Neit pish ponamon: newutche na 8tinnumun, kah pish auwossu, nux wunnashqunánumun, kah apwau petukqunneg, nux, ayeuau manitto kah wowussumoh: ayeuau nunneukontunkoh, kah wunnauwaéhtauoh.
44.16 Nawhutche chikohsum n8taut, nashpe nawhutche meechu weyaus: app8sue app8su, kah wamep8h, nux, ouwassu, kah n8wau, kah nutáuwas, nunnaum n8teau.
44.17 Kah nawhutche um-manitt8hkon, wuttinneuhkontunkoh[;] wunnauwaéhtauoh, kah 8wowussumoh; peantamauoh kah n8wau, pohquohwusseh, newutche ken num-manitt8m.
44.18 Matta wahteau8og asuh wohtamwog: newutch yânunum wuskesukquash, nag matta woh naumoog, kah wuttah8oash, matta woh wohtam8mun8ash.
44.19 Kah mtta howan natwontam8 ut wuttahhut, kah matta wohwohtamóonk asuh wahteauonk ohteau n8wonat, nawhutche nutchikohsumun n8taut, nux wonk nuttittanapwon petukquinunk ut mukossáhtu, nutapwam weyaus kah nummechin, kah nawhutche woh nutayimun onkquontam8onk? sun woh nunnauwaéhtam mehtug.
44.20 Mechu pukquee: as8kekodteamwe metah wutamaunukqun, matta woh pohquohwhunóou ukketeahogkôunoh, asuh n8wóou, sunnummatta pann8waonganinn8 nuttinohkôunit?
44.21 Yeush mehquontash, (woi Jakob kah Israel) newutche ken nuttinninneum: kukkuhkenauwéhinup: ken nutinninneum, woi Israel, matta pish k8wanánumun8h.
44.22 Nutjiskham kummatcheseongash onátuh kuhpogki matokqsit, kah onatuh ongquohqut kuppanneseongásh, qushkek en nuhhogkat, newutche kuppohquohwhunush.
44.23 Ket8ham8k, woi kesukquog, newutche Jehovah ummahche ussen: mishont8wagk agwe ohkekontu: kuss8homunk, woi wadchuash, woi touohkomuk, kah nishnoh metug na ohtag, newutche Jehovah pohquohwhunau Jakoboh, kah sohsumwaheau wuhhogkuh ut Israelut.
44.24 Yeu wussin Jehovah kummanouhuwaéneum, kah noh kahkenauwéhikquean wutch ôontomukqut, nen Jehovah noh ayik wame teanteaquassinish, noh nahse sepákinuk kesuk noh sepagenuk ohke, nusse[u]:
44.25 Noh mat toh ken tuppehteo8k ukkehkinneasuongan8 pann8waenuog: kah kogkeaheont pauwauwoh, noh quoshkeaheont waantamwoh, kah mattammagwutteunk 8wahteauongan8.
44.26 Nóh manuhkehteunk wuttinn8waonk wuttinnúmoh, kah asit ukkuhqutteam8ongan8 wutann8naéneumoh, noh anont Jerusalem, ken pish wutohtuonk Judae keitotanash pish kutayeuwutteamw8, kah nuttahshinum mahchum8e ayeuongash.
44.27 Noh anont m8naiyeuoh, nunnappesish kah pish nunnunassum kussepeumash.
44.28 Noh anont papaume Cyrus, noh nunnanau shepsueneum kah pish pakodche ussen, wame nukkodtantamoonk, anont Jerusalem pish kutayeuit, kah Templeut, kukquenohtagom pish wunnushitteáuun.
45.1 YEu wuttinnon Jehovah Cyruṣoh sasequnoncheh; wuttinohkou nuttinnumau sohkomunat wutohtimoneash ut anaquabit: kah nutompinim wussegan8ash tahs8tamwog, wohshinumunat ut anaquabit neesikkuphouune squontamash, kah sqúontamash matta pish kuphôsin8ash.
45.2 Kenegonuhkouush, kah nussámpweteoh woonki ayeuongash, nussohquetahham wompohshogque squontamash, kàh nuppohshittahham moúhshogque pummetunkqshitteungash.
45.3 Káh kuttinnumoush pohkenae nompak8unash, kah adtahtoe w[é]nauwetuongash assampámukquehtu, onk woh k8wahteoh, nen Jehovah ne as8wenimuk, nen um-Manitt8moh Israel.
45.4 Newutche Jakob nuttinneum kah Israel pepenauog, kuttehenush: kuttohtoe wesuonganuhkoush, tohkonogque matta k8wahein.
45.5 Nen Jehovah kah matta onkatog, matta Manitt8un8h webe nen: kupputtugquabinuh tohkonogque mo k8wahein.
45.6 Onk wutch wutchepwoiyeu kah wutcheksuiyeu woh wahteauog, matta onkatog qut webe nen, nen Jehovah kah matta onkatok.
45.7 Nukkuhkenauwehteop wequai kah nukkezteop pohkenai: n8nohteahuam, kah matchit nukkezteoh: nen Jehovah wame yeush nutussenash.
45.8 Padtippashunk, kenaau kesukquog wutch waabe, kah kesukquash sokenumohettich sampweusseonk: ohke wóhshwem8utch, kah paudtauehettich wadchanittuonk kah sampweusseonk moae sonkitch: nen Jehovah nukkezteauunah.
45.9 Missi wutonkapunaonk noh mekonont kezhikqutcheh: kodchuhkishq mekontaj ohkee kodchuhkishq: sun woh man8nsk unnau neh kahkenauehhikqutcheh, teag kutayim? asuh kutanakausuonk, matta wunnutcheeu?
45.10 Missi wutonkapunaonk noh anont 8shoh teaguas k8naumoni? asuh mittamwussissoh, teaguas keneecham:
45.11 Yeu wussin Jeh[ó]vah 8neetupan[a]tam8moh Israel, kah kezhukqutch[é]h, nat8tomah papaume nish pish anagish, papaume nunnaumonuh, kah papaume nunnutchegane ánakausuonk, ann8negk.
45.12 Nutayimup ohke, kah nukkezheap wosketomp na$ut: nen nunnutcheg sepagunumup kesukquash kah wame ne kenauwameonk nutann8tamun.
45.13 Nutomohkinumauup ut wunnomwausseonganit, kah nussampweteoh wame ummayásh: noh pish ayim nukkeitotan, kah noh pish moncheaheau nummissinomon, matta unnoadtuut asuh onkquatunkanit, n8wau Jehovah ayeuteaunit.
45.14 Yeu wussin Jehovah, wutanakausuonk Egypté wutan[á]qushaongash Ethiopia kah Sabeansog, qunuhqussuenuog pish kuppeyaonukquog, kah kuttaiheog, nag pish kutassuhkungquog, kah nashpe chainsash, nag pish quṣhkodteaog: kah nag pish kenauwaehtunkquog, pish k8wehquetumunkquog, n8waog wunnamuhkut God kutapehtunk, kah matta onkatog, matta Manitt8[un]8.
45.15 Wunnamuhkut ken Manit padtogquean, woi Israelle Manit, wadchanuwaenin.
45.16 Nag pish akodchuog, kah nag wame wonk pish quehquenauanumoog, nag pish moaeu naswaiyeuog neg ayeuoncheg nunneukontunkoh.
45.17 Qut Israel pish wadchanau ut Jehovahut nashpe michemohtae wadchanittuonk, matta pish kutakodchu, asuh kukkuhquenauanum8h yeoyatche.
45.18 Newutche yeu wussin Jehovah noh kezteunk kesukquash, God nagum nehenwonche noh kuhkenauwehteunkup ohke, kah kezteunkup, ummenuhkehteáuun, matta táhn8che ukkezteaúouun, wuttinuk|kezteauun wutohkineat, nen Jehovah kah matta onkatok.
45.19 Matta nukkeme eyin, ut pohkenaiyeue ayeuonkanit ohkéit: matta nuttinnoh 8skannemuneoh Jakob, tahn8che natinneahwhegk: nen Jehovah sampweusseonk nussim, n8wahteauwahuwam nish sampwagish.
45.20 Miyaek, kah peyunk moae pas8tshagk, kenau pohquohhamogish ut [vv]utohtimoneat nag matta wahteauunganaeog, neg wanohtunkig nunneukontungane mehtug, kah wowussumaog Manitto neh woh mo wadchanuwanegeh.
45.21 Unnok pas8tshan8k, nux miyae kogahq[ú]ttehettich: howan yeu wahteauwahuwon wutch n8wadt? sunnummatta nen Jehovah? kah na matta Manitt8un8 webe nen sampwu Manit, kah wadchanuwaenin, matta onkatuk webe nen.
45.22 Monunnéiegk, kah wadchanitteagk, wame kenaau wehqshit ohke, newutch[é] nen God, kah matta wonk howan.
45.23 Nutchad[c]h[e]keyeuwop nashpe nen, nuttinn8waonk sohham8m8 wutch nutt8nut ut sampweyeuong[a]nit kah matta pish qushkemun8ash, onk woh nish$noh mukkuttuk nunnauwaehtunk, kah nish$noh meenan pish nutchadchekeimuk.
45.24 Pish pásuk n8wau wunnamuhkut, ut Jehova[ú]t n8nomwausseonk, k[á]h nummenuhkesuonk ohteau: noh$ut pish wosketompáog peyoneau, k[a]h wame neg musq[ú]anumonch[e]g pish akod[c]huog.
45.25 Ut Jehovah$ut wame Israelle wuskannem pish sampweogquanittamun, kah pish waeenowaog.
46.1 BEL nauwaeu, Nebo nauwôsu, wuttinn[é]ukontunk[a]nouh woskeche puppinashimwut, ka[h] nee[t]asuut: k8weanunn8ash tuhkekomeechummuash, neg tuhkequane weanun sauunum8e puppinashimwut.
46.2 Nauwoseog, nauwaeog moaeu, matta pohquohwuttauoog weanun, qut nag nehenwonche missinohkonunk.
46.3 N8tiek woi Jakob week, k[à]h wame sequttahwhutcheg wekit Israel, neg konunutcheg wutch munnogkussit, kah tahshinutcheg wutch ôontomukqut.
46.4 Kah pajeh kukkehchiyeuunneaout, nen nnoh, kah pajeh wompoquonat kukkinnunnumw8: nukkezteop, kah kutashinnumw8 kah kukkinnunumw8, kah kuppohquohwhununumw8.
46.5 Howan kuttatupanumimw8, kah keananumimw8, kah kuttatupinomw8, onk woh nutogqueneunkqussin?
46.6 Mahtshadtoog Gold wutch munn8tadt kah quttompagh8teog silver ut quthompak8teganit, kah ann8naog gold$smithoh, kah um-Manitt8hkou, neg penushaog, kah wowussummuwaog.
46.7 Wuttahshinouh ut wuttugkeout, ukkenunnouh, upponouh ut wutayeuonganit, kah neepau: wutch wutayeuonganit matta pish ontappu: nux pasuk pish ummauunnitteauoh, qut matta woh wunnamp8hamunk8oh, kah matta 8wadchanuk8oh wutch 8tamehpunnaonganit.
46.8 Yeu mehquontam8k, kah nahtitteagk k8skeetompoongan8: wonk mehquontamwahuwagk, woi kenaau panneusséógish.
46.9 Mehquontam8k nish n8adt anagkupash, newutche nen God, kah matta onkatog, nen God, kah matta howan nean[é]yeuw8.
46.10 Wahteauwahuwáan wohkukquoshik waj kutchishik, kah wutch n8wadt, nish asquam anán8gish, an8waon, nukkogahk8waonk pish menuhkohteau, kah pish nutussen wame nean tapeneam.
46.11 N8wehkom mahchipp8áe psukses wutch wutchepwoiyeu, wosketomp noh kezteunk ne pakodtantam, wutch noadtit wutohtimóneat: nux nussinneap, kah wonk pish n[u]tussen, nuppogkodtantamunap, kah wonk nutussen.
46.12 N8tiek manuhkitteahô[ó]gish, nô8sukómógish wunn[o]mw[a]usseonk.
46.13 Nuppas8chewuttoh n8nomwausseonk: matta pish nôadtit ahtano, kah n8wadchanuwaonk matta pish pahtsúmun8, kah n8nohto wadchanittuonk ut Zion wutche Israel nussohsumoonk.
47.1 NOOkish kah apsh puppissiyeuut: woi penomp Babilone wuttaunin, apsh ohkeit: wanne t[a]hs8tamoe appuonganinno woi Caldeanse wuttaunin: newutche matta pish wonk kuttéhennitteoh kehkéchumwit kah mam[a]ttanumwit.
47.2 Nemunush toguhwóngan[ó]mp[u]sk, kah n8khikanehteaush, wohshinush kummeesunk, poskis kuhkont, poskinush kehquau, qushkodteash seipu[a]sh.
47.3 Kukkôussuonk pish wohshwohteau, nux kutakodchuonk pish naumun, kuttann8toush, matta kutogque nogkuṣhauun8 wosketompaut.
47.4 Numman8whunnuaéneum, Jehovah ut ayeuteaunit, ne 8wesuonk, 8neetupanatam8moh Israel.
47.5 Chequnapsh, âush pohkenaiyeuut, woi Caldeanse wutta[u]nin: newutche matta pish wonk kutehennitteoh, ass8tam8e sonksq
47.6 Numm8squanum nummissinninnúmog? nunnishketeoh nutohtoonk, kah neg nummagununk en kenutcheganit: matta kummonanumoog, ut kutchisetu tuhkéque yoak kuppon.
47.7 Kah kussip, pish nummicheme sonksquau: newaj matta yeush ponam8an kuttahhut, kah matta kummehquontamoh ogkomáe ônag.
47.8 Newutche yeu n8tash n8sukog weekontam8ongash, kah mat toh hentupánatamwée ayig: kussim ut kuttahhut, nen, kah matta howan w[e]be nen, matta pish nussekousquaappu, kah matta pish n8wahteo8h wannehteaonk mukkiesog.
47.9 Qut yeush nesinash pish kénuppe kuppeyogqunash, pasuk kesukod: wanneheaonk mukkiog, kah sekousquaonk: nish pish papannuppe kenuhkuhkongqunash, wutche mataanukish kuppauwauongash, kah wutche kumm8cheke moneetue usseongash.
47.10 Newutche kuppabuhtantam kummatcheseonk, kussip, matta howan nunnogk8, k8waantam8onk kah k8wahteauonk k8wounkhik, kah kussip, ut kuttahhut, nen, kah matt[a] onkatuk webe nen.
47.11 Newaj machuk nuhkuhkongquean, mata pish k8wahteoh uttoh waj tahsheem8uk: kah woskeetuonk pish kenuhkuhkunk, kah matta pish kuttapenum8un kutamaunumunat: kah touushin tean[ú]k pish kenuhkuhkunk, ne matta pish wahteauouan,
47.12 Eyeu nepaush nashpe kuppauwa[u]ongash, kah mataane[k] kummonetuonk, uttoh adt anakausean wutch k8ske[m]unneat, tapenuman kah so[h]koman.
47.13 Kussauunum nashpe mataanukish kukkog[a]hquttuongash: Astrologersog, wauwacheg ut anogqsut, kah nepauzsae mashogig, neepauwehettich, kah nag wadchanuk8k wutch yeush pish nuhkuhkongqueogish.
47.14 Kusseh, neg pish tatuppeyeu8og sequekepuneganit: n8teau pish nah wutchikohsoh, nag matta pish pohquohwhunau8og wuhhogkauh wutch menuhke n8n8naut: na matta mohkussaun8 kutauwossinneat, asuh n8tau apinneat anaquohtag.
47.15 Yeu pish wuttatuppeyeuunneau, neg weetanakausumacheg, kutanaqu[s]haeneumog wutch k8skenuuneat, nag pish nanwiyeuog nish$noh pasuk ut wutayeuonganit, matta howan pish k8wadchanuk8h.
48.1 YEU n8tam8k woi Jakob wek, neg ahenutcheg 8wesuonk Israel, kah neg wutch sohhogig Judae nippekontu, neg chadchekeyeuwacheg nashpe 8wesuonk Jehovah, kah mâs[a]whoncheg 8wesuonk um-Manitt8moh Israel, qut matta wunnamuhkuteyeuut asuh sampwesuonganit.
48.2 Newutche nag hennaog wuhhogkauh wutch wunnetupanatamwe otanat, kah quensinwog um-Manitt8moh Israel, Jehovah ayeuteanit ne 8wesuonk.
48.3 N8wahteauwahuwam négonne ânagish wutch waj|kutchissik, kah yeush sohham8m8ash wutch nutt8nut, kah nish nunnahtukonash: nukkenuppe ussenash, kah n$niyeupash.
48.4 Newutche n8wahteop kussiogkus, kah kussittipuk moohshog kutchoht, kah kushkodtuk wompohshag.
48.5 Waj kutchissik k8wahteauwahunun, asquam anan8g, kenahtinununah: ishkont woh kussim, nuttinneukontunk yeu wutussen, kah nukkogkoksumwe kah sabassumwe nunnúkontunk, nah wutann8nuh
48.6 Ken8tamup, wame yeu, naish, kah sunnummatta k8wahteauwahuaneau? kenahtinush wuske teagwahsinish yeu$wutch, adtuhtosikish kah matta k8wahteau8unapash.
48.7 Nish yeuyeu kezteauunash, qut matta waj kutchissik negonae kesukod asquam n8tam8an ishkont woh kussim, kusseh nish n8wahteauunash,
48.8 Nux, matta ken8tam8, nux, matta k8wahteou, nux wutch na ahquompag kehtauog matta wohshinum8muk: newutch n8wahteoh, woh ahche k8nass8muwae ussem, & kuttehenit panneseaenin wutch ôontomukqut.
48.9 Wutche n8wesuonk nutassanumun nummusquantamoonk: kah wutch n8woweenomitteaonk, kummukk8naush, ishkont kuttummeswush.
48.10 Kusseh, kuppahkhesh, qut matt[a] nashpe silver, kuppepe[n]aush ut sabassumwe onkapunnaonganit.
48.11 Wutche nen nehenwonche, nux wutche nen nehenwonche pish nutussen: newutche u[t]toh woh n8wesuonk nishketeauun? kah m[á]tta howan nuttinnumauoh nussohsumoonk.
48.12 N8tah woi Jakob, kah Israel n8wehkumog: nen n$noh nen negonne, nen wonk maumachish.
48.13 Nunnutcheg wonk wunohtau quenohtag ohke, kah nuttinnohkou qutomskinnau kesukquash; nag wehkumog moae neepoog
48.14 Wame kenaau moegk kah n8tam8k, howan kenugke nagoh yeush wahteauwáhuwachish? Jehovah 8womonuh: pish ussu wuttenantam8onk ut Babilon, kah wuhpit pish nuhkuhkauau Caldeansoh.
48.15 Nen nen Nussin, nux n8wehkom: nuppas8, kah pish wutchayeuhteau ummay.
48.16 Pas8sukiek, yeu n8tam8k, matta nukkeme eyin wutch waj|kutchissik, wutch na ahquompak ne ânag, na nen, kah eyeu Lord Jehovah, kah wunnashauanitt8moh nutann8nuk.
48.17 Yeu wussin Jehovah kummanouhuwaeneum, 8neetupanatam8moh Isra[a]l, nen Jehovah kum$Manitt8m, noh kohk8tomungquean k8chiinneat, noh sagkompagunukquean en mayut ut$toh woh aóan.
48.18 Woi n8tamas nutann8team8ongash! neit k8nohteaonk woh tatuppeyeu8 sepuut, kah k8nomwausseonk onatuh ketahhanne tukk8ut.
48.19 K8skannemuneunk wonk woh tatuppeyeu8og naguntu; kah k8nogkusseeu ontseonk onatuhyeu8 mamossompsquehtu: 8wesuonk woh matta tummussum8un, asuh pagwotoouun wutch anaquabeh.
48.20 Sohham8k Babilon: wussem8k wutch Caldeansog nashpe ket8homae wadtautaonkqussuonk, wahteauwahuwak, yeu n8wak, unn8wak adt wehqshit ohken8wagk Jehovah man8whau wuttinnumoh Jakoboh.
48.21 Kah nag matta kuhkutt8n8og pamuwunont touohkomukquash: wussohwhutchuw[a]nehkauoh nippe wutch qussukquanit, pasehtham wonk qussuk, kah nippe sohwhutchuan.
48.22 Na matta wunohteaonganinn8, n8wau Jehovah, matcheetunutcheh.
49.1 KUhkehtiegk woi munnáhannog, kah n8tiek woi missinninnuog wutch n8adtut, Jehovah n8wehkomuk wutch ôontomukqut, wutch wunnogkussit nokas missohham n8wesuonk.
49.2 Kah ogquehteau nutt8n kenu togkodteg, ut wunnuppawhunne onkóohtómut nutadtahshik, kah nutayimunk kussenausue kôuhquod: ut uppetauwónut nutadtahshik.
49.3 Kah nuttinuk, ken nuttinninneum woi Israel, ut kuhhogkat sohsumm8w[ô]nit.
49.4 Neit nussip, tahn8tanakausip, nummohtshadtoh nummenuhkesuonk wutche monteag, kah tahn8che, wunnamuhkut n8sumitteaonk ohteau ut Jehovah, kah nutanakausuonk weechayeumukqun num-Manitt8m.
49.5 Kah eyeu, n8wau Jehovah noh kahkénauwéhit wutch ôontomukqut 8tinninnúmuneat, wonk uppaudtauónat Jakoboh: tókónogque Israel matta môunnôun, qut onch pish nussohsum ut wuskesukqut Jehovah, kah num-Manitt8m pish n8menuhkesuonkanin.
49.6 Kah n8wau, ne peasin woh ken n8tinninneumuneat, tahshinnumunat wutchippan8ongash Jakob, kah wunnompashónat neh wadchanonche Israel: kittinninnumoush wonk 8wequáiyeumunneaóut Gentilsog, onk woh ken n8wadchanitteaonk en wehqshik ohke.
49.7 Yeu wussin Jehovah noh manouwhont Israeloh, kah 8neetupanatam8moh, neh wosketomp jishanumoncheh, noh wutohtimoin uhquanumoncheh, neh wuttinninneumuneaóont nanawunnuácheg, ketahs8tamwog pish wunnaumuneau kah wáapeog, sontimoog wonk pish wowussitteamoog, wutche Jehovah, noh pabahtanumukqussit, kah 8neetupanatam8moh Israel, kah noh pish kuppepenunk.
49.8 Yeu wussin Jehovah, ut wussikkitteae aquompiyeuut ken8toush, kah ut wádchanittue kesukodtut kutáninnnumoush: kah pish k8wadchansh, kah kittinnumoush 8n8waongan8 missinninnuog, menehketeauunat ohke, wutohkéhtinneat touushinee ohtoongash:
49.9 Onk woh kuttin kobshogkinnutcheg, sohham8k: kah neg apitcheg pohkenaiyeuut, nókqussek: nag pish meetsuog en mayut, kah wuttittanadtupp8ongan8óash pish ohtaash wame qunuhqui ayeuonganéhtu.
49.10 Nag matta pish kodtupp8og kah kôhkutt8nóog; kah kussitteau kah nepauz matta pish wuttogkomuh: newutche noh monanumont pish wussagkompánuh, kishke tohkekomuut nah pish puppummuwunuh.
49.11 Kah nummaáhteam wame n8wadchúmash, kah nummayash pish mishehteauunash.
49.12 Kusseh, yeug pish noadtit 8mwog: kah kusseh, yeug wutch nanumiyeu, kah wutch wutcheksuiyeu, kah yeug wutch Sinimme ohkeit.
49.13 Kutt8hamush, woi kesuk, kah weekontash, woi ohke, kah kussont8waóuhamunk woi wadchuash: newutche Jehovah tápheau ummissinninnúmoh, kah noh pish monanumau wutonkuppunômoh.
49.14 Qut Zion n8wop, Jehovah nutohquánumuk, kah nul-Lordum n8wanánumuk.
49.15 Sun woh mittumwossis wannánumau n8nunutcheh, matta woh ukkitteamonteanumóineat wutôontomukque wunnaumonuh? nux woh 8wanánumóuh, qut onch matta k8wunanumun8h.
49.16 Kusseh, k8sukuhwhu[s]h ut nogquanutchit: kukqussukquaneutungash nagwutteohtaash anaquabeh.
49.17 Kummukiésumog pish kenupsháog, paguanukqueáneg, kah nag máhchimwéhikqueaneg, pish kussohwhéhtunkquog.
49.18 Spádtauompsh wéenu, kah náish: wame yeug miyawéog, kah kuppeyaónukquog: pomantamon, n8wau Jehovah, wunnamuhkut pish neg wame kuthogqueneunk, onatuh wunn8whósuonganit, kah neg pish kupputtukquobpussuóunóog onatuh weetauwadteaénin.
49.19 Newutche kuppaguanue kah touushinne kutáyeuongash, kah kuppaguanue ohke, eyeu pish péeu kishki, wutche neg wadohkitcheg, kah neg moseask8wonukqueaneg pish nô appuog.
49.20 Mukkiog neg pish wadchánacheg, mahche wanehheont onkatogig, neg pish wonk n8waog ut kuhtauogkut, ayeuonk wussaume peasin wutche nen, aninnumah ayeuonk uttoh áei.
49.21 Neit pish kussim ut kuttahhut, howan yeuh n8neech[â]nuhkongqunuh, n8wanheompkuh nunneechanog, kah nunnussi, nummissineau, kah ohhontsapinneat? kah howan yeuh ukkesukéheuh? kusseh, nunnussiip, yeug, uttôh 8muneau?
49.22 Yeu wussin Lord Jehovah, kusseh nuttahshinum nunnutcheg ut Gentilsut, kah n8nahtoh nummuttaeg wutche missinninnumog; kah neg pish pas8áog kenaumonuh ut wuhpittén8wóut: kah kuttaunoh pish wuttukkéont upponóuh.
49.23 Kah ketass8tamwog pish kenanukéhteunk8wae k8shog, kah wussonksquom8uh kenánukéhteunk8e kokásog: neg pish kenauwanumunkquog wuskesuk8 en ohkeeiyeu, kah pish n8n8squodtámwog kusseete puppissi, kah pish k8wahteoh nen Jehovah; newutch nag matta pish akodchuwog pahtussuósitcheg.
49.24 Sun woh noh tohqunit amaunumauónuh manuhkesit, asuh wunnaumae missin sun woh pohquohwhunau?
49.25 Qut yeu wussin Jehovah, ummissinóm8uh mánuhkesitcheg pish amaunumauwonáuh, kah ne tohqunoncheh uhqunneunkqussit pish pohquohwhunau, newutche nummekonittinnean noh mekônukquean, kah pish n8wadchan keneechanog.
49.26 Kah neg nussohkómonóog sanukkuhhukqu[é]aneg nehenwonche weyaus8, kah neg pish kogkeissippam8og nehenwonche 8sqheongan8, onatuh weekog wine. kah wame weyaus pish wahteau, nen Jehovah k8wadchanuwaéneum, kah kummanouhuwaeneum, ummissugkeneumoh Jakob.
50.1 YEu wussin Jehovah, uttiyeu pogkénittue 8sukuhwhonk kokas, noh pagkénog? kah uttiyeug anúhtuhquóhikquéaneg, kenaau anumauogeh? kusseh, wutche kummatcheseonganoash kummagumw8 kuhhogkaóog, kah wutche kuppanneseonganoash k8kass8 pogkenau.
50.2 Tohwhutch paôon, wanne wosketompaun8h? wehqutteamwean wanne howan namp8hamunk8? sun nunnutcheg nano tiohqui, matta pohquohwhutteamun8? asuh sun mat n8menuhkesuongan8 pohquohwuss8wónat? kusseh, auskonteamweon, nunnunassum keitoh sepuash nuttouohkomukquehteam: na$ut namohsog anunwog newutche mat nippeno, kah nupwog wutch kuhkutt8n8wonk.
50.3 Nuthogquodtum kesukquash pohkenag, kah man8tiónak nutonkwhonkanéhteam.
50.4 Lord Jehovah netuhtoe meenan nuttininnum8uk, woh n8wahteaunat uttoh ut8chee kutt8onk woh ne anog noh sauunup: nutt8hkinuk noh nompoaeu, nehtauog wutt8hkinumun, ogque n8tamunat noh nehtuhtunk.
50.5 Lord Jehovah n8wohshinumunk nehtauog, kah matta nutcheketamweun8p, kah matta nutassa8p.
50.6 Nuttinninnumauop nuppuskq togkommuwaenuog, kah nan8nauash neg pogquinukeg meesunk, matta nutadtahto8p nuskesuk wutche akodchuwonganit kah suhquonittinneat.
50.7 Newutche Lord Jehovah nuttannumunk, newaje matta pish chepshi: newaj nuskesuk ogque ponam môshipsqut: kah n8wahteoh matta pish nutakodchu.
50.8 Noh sampwe ogquanumit pas8tappu, howan woh mehkâusit? moáeu neepauwitteuh: howan a8que, pas8sukiitch.
50.9 Kusseh, Lord Jehovah nuttannumunk, howan noh woh pakodchimit? kusseh, nag wame pish nano nukkoneyeu8og onatuh hogk8unit: moth pish ummahchipwunneauh.
50.10 Howan kenugke kenaau quoshont Lordoh, noh n8sweehtog 8wadtauatonkqussuonk wuttinneumoh, noh pohkenahtu paumushadt, kah matta wequaiyeumu? pabahtantaj 8wesuonk Jehovah, kah ompatissitch um$Manitt8moh.
50.11 Kusseh, wame kenaau nasqunanumógish, wéene ponamóôgis chikkinâsog: pomushagk ken8tómue wôsôhqunáut, kah chikkinásog neg nasqunanógig, yeu pish kutahtauuneau wutch nunnutcheganit, pish kutunkquanumóe sepsin.
51.1 KUhkehtiek asuhkomógish sampweuss[è]onk, natinneahwhógish Jehovah, mo[nunn]eám8k qussuk ne waj omogquehtáhwhutteaóg, kah wônogque passahtheg ne waj kódahtahwhutteáog.
51.2 Monunneók Abraham k8shw8, kah Sarah noh neechanukqueog: newutche noh nunnussu wehkom, kah n8nanum, kah nano nummisheh.
51.3 Newutche Jehovah pish tapeteo Zion: pish tapeteo wame wuttouushinne ayeuongash, kah wuttouohkomuk8m wutogqueteauun Eden, kah wuttouushineum wutogqueteauun wuttanohketeaonganit Jehovah; wekontam8onk, kah muskouanatam8onk na pish ut namehteauun, tabuttantamóonk, kah wunnont8waonk.
51.4 N8tiek nummissinninnúmog, kah ahch8sittiek woi nutohtimóin: newutche naumatuonk pish 8m nuhhogkat, kah nutanwôhsitteuh n8sittumóonk, wequai wutche missinninnúog.
51.5 Nussampweusseonk paswohteau: n8wadchanuwaonk sohham8m8, kah nuhpitenash pish wussumáog missinninnúh: munoh pish nuppahtsuónukqun, kah nag pish pabuhtantamwog nuhpit.
51.6 Ushpunnum8k kuskesukquash en kesukqut, kah mónunneám8k ohke agwe: newutche kesukquash pish mohtuppaem8ash onatuh pukuttaut, kah ohke pish nano ogque nukkoneyeu8 hogk8unit, kah neg na wadohkitcheg, ne pish wutogque nuppuneau: qut n8wadchanuwaonk pish michemohtau, kah nussampweusseonk matta pish matchehteauouun,
51.7 Kuhkehtiek kenaau wahteauógish sampweusseonk, kah missinninnúog nuttinnaumatuonk wuttahhut ohtag: wabesuontam8hteók wosketompae kekontuonk, kah wabesuontam8hteók matchenukqueóg.
51.8 Newutche moth pish ummahchipwunneuh onatuh hogk8unit, kah 8k pish wutogque m8whuh w8loh: qut n8nomwausseonk pish michemohteau, kah n8wadchanuáonk wutch pometuonk, en pometuonganit.
51.9 T8kish, t8kish, menuhkish, woi wuhpit Jehovah, t8kish neane n8adt, nukkone pometuonganit, sunnummatta ken noh tametahwhont Rahab, kah n8chumwetahwomp dragon?
51.10 Sunnummatta ken noh nanassukup keihtoh, m8noiyeue nippeash, kehtahhanne m8noiyeuash kummaehkon wutche man8wadcheg uppannupwushonaout.
51.11 Newaj man8whonche Jehovah pish qushkeog, kah nashpe peyaog ket8homaonk Zion: micheme wekontamoonk pish ohteau uppuhkukk8wout nag pish ohtaog wekontamoonk kah muskouantamoonk, neuantamoonk kah mauonk pish pt8eem8
51.12 Nen nen noh taphikqueog, howan ken quoshadt wosketomp, noh woh napuk? kah wosketomp wunnaumonuh ogquit maske[h]tuit?
51.13 Kah k8wanhik Jehovah noh kezhikquean, noh sepagenuk kesukquash, kah wanohtunk quenohtag muttaok? kah nagwutteae wabesuwontam asekesukokish, newutche ummusquantam8onk sanukkuhh8adt, onatuh nahen pagwohteadt? kah uttiyeu ummusquantam8onk sanukkuhh8adt?
51.14 Penuwohteae missin kenupshau woh ompinneonat, kah matta woh nupp8 ut passohtheganit, kah mat woh uppetukqununk mahtsheau.
51.15 Qut nen Jehovah kum-Manitt8m, noh chaubinuk keitoh wuttuk8moh mahshont8wanit: Jehovah ayeuhteaunit ne 8wesuonk.
51.16 Kah nupponam nukkutt8wongash kutt8nit, kah kupputtogguhwhush wutonkouwohtom nunnutcheg: onk woh nutohketeam kesukquash, kah woh n8nohto quenohtag ohke, kah woh nuttin Zion, ken nummissinninnúmog.
51.17 T8kish, t8kish, neepaush woi Jerusalem, ken wadtattaman wutch wunnutcheganit Jehovah, um̃usquantamwe wuttattamwaitch: k8tattamup sekqskoshunk ut nunnukshae wuttattamwaitchuut, kah sénupánumon.
51.18 Matta howan wunnanawunuh kenugke wame wunnaumonuh neh neechadcheh: kah matta howan wuttannunuh wunnutcheganit, ut kenugke wame wunnaumonat neh kesukkéheoncheh.
51.19 Yeush neesinash kuppeyógqunash, howan woh kenuánumuk? tawushik, kah paguanuonk kah mashagquodt kah togkodteg: howan woh kenashpe táphesh.
51.20 Kenaumonunk sauunumwog, nag sepsinwog wehqshik wame touumáogquehtu, onatuh sasagsúe bull ut hashabput; numwabetunkquog umm8squantam8onk Jehovah, wutaushkommuaonk kum-Manitt8m/
51.21 Newaj eyeu yeu n8tash, ken onkapunaan, kah kogkeussippamwéan, qut matta wine.
51.22 Yeu wussin ke-Lordum, noh Lord kah kumManitt8m, noh kôn8tamwonshont ummissinninnúmoh, kusseh, n8tinnum kenutcheganit nunnukshae cup, sekqskushae nummusquantamwe cup: matta pish wonk k8tattam8un.
51.23 Qut nupponumun wunnutchegan8out neg onkappunánukquean, neg anoncheg kukketeahogkôunoh, nauwaish onk woh kutánuwushkhôunumun: & kutogque pon kuhhog ohkeit, kah onatuh maikontu neg ánuushkhônukqueaneg.
52.1 T8hkish, t8kish, hogqush kummenuhkesuonk, woi Zion, hogqush k8ne hogk8unash, woi Jerusalem wunneetupanatamwe keihtotan: newutche yeu wutch matta quoshqusauseg, kah nishkeneunkqussit matta pish wonk kuppetutteaónuk8.
52.2 Tattauwonteash kuhhog wutch puppissiyeuut: omohkish kah nummatapsh, woi Jerusalem; ompin kuhhog wutch kussittippukane keneepsuongash, woi missinnoe wuttaunoh Zion.
52.3 Newutche yeu wussin Jehovah, kummagumw8 kuhhogkaóog wutche monteag: kah ne toh pish kuttit manonwhitteaneau matta wutch teaguas.
52.4 Newutche yeu wussin Lord Jehovah nummissinninnúmog n8adt w8msuog en Egypt, na wuttit appuóneau, kah wut-Assyrian tahwunn8che sunnukohwhôuh.
52.5 Newutche yeuyeu teag nutohto yeuut, n8wau Jehovah, waj nummissinninneumog wutch monteag amaunit? nag nanawunoncheg, mauáheuh, n8wau Jehovah, kah nagwutteaeu blasphemontamun n8wesuonk asekesukokish.
52.6 Newaj num̃issinninnumog pish wahteauhettit n8wesuonk: newaj ne kesukok, pish wahteauhettit, nen noh kodt8hkont, kusseh nen.
52.7 Uttoh unn8wunnegen wusseetash ut wadchuuhkontu, noh wanonchimwut, noh wahteauwahuadt wunohteaonk, noh wanonchem8kontog wanegik, noh wahteauwahuadt wadchanittuonk, noh anont Zionoh kum-Manitt8m nanawunnuau.
52.8 Kutaswhosuenumog pish mishont8waog wadtauatonkqussue pish moeu ket8hamaog: newutche nag pish muskesukque naittuog, Jehovah wonk paudtunk Zion.
52.9 Mishont8wae wekontam8k, moae ket8hamunk kenaau mahchum8e ayeuongash ut Jerusalem, newutche Jehovah tapheau ummissinninnumoh, noh pohquohwhunóp Jerusalemoh.
52.10 Newutche Jehovah poskinum 8neetupanatamwe wuhpit ut wuskesuk8wout wame wutohtimoneunk, kah wame aongkoue weekqshik ohke, pish naumwog 8wadchanuwaonk num-Manitt8m8uh.
52.11 Amaek, amaek, na wutch sohham8k, missinnum8hteok nishkenéungque teag, sohham8k wutch wunnashomut: pahkesek kenau kônunnumogish 8wishquash Jehovah.
52.12 Newutche matta pish kukkenuppe sohham8m8, asuh wusseem8e: newutche Lord kenekonukkongkou: kah um-Manitt8moh Israel kuppishquan8e wadchanukqueog.
52.13 Kusseh, nuttinneum pish waantamwe ussu, noh pish misheheau, kah woweenomau kah pish ahche qunuhqussu.
52.14 Neane monaog chepshunkquean, (wuttinnussuonk matcheteanum anue onk howa onkatuk, kah wuttinnompamukqussuonk anue onk neh wosketompaog wunnaumonauh.)
52.15 Neweyane pish seanumun monátash wutohtimoneash: tahs8tamwog ukkupputt8naehtauouh: newutche ne matta anont pish wunnaumuneau, kah ne matta n8tammóhetteg pish wunnatwontamunéau.
53.1 HOwan wanamptog nukkuhk8tomwehteaonk? kah háwane Jehovah wuhpit wahteauwaheont?
53.2 Newutche noh pish ogque neetu kuhkushque ahhohketeamuk, ut anaquabit, kah onatuh wadchaubuk ut nobohteaiyeuut: matta wunneku asuh tapeneunkqussu: kah nauogkut, matta wunnetuonk ohtoou woh kukkodtanumonanonut.
53.3 Noh sekeneauau, & uppogkenouh wosketompaog, onkuppunnaenin, kah nagwutteohto neuanatam8onk: kah onatuh adahtauogkut nuskesukqunonash, noh jishanumop kah matta n8t8anum8un.
53.4 Wunnamuhkut tahshinnum nutonkapunnaonganunonash, kah noh kenunnum nunnuantam8onganunonash: qut n8t8ánumouunónup togkomau, wuttogkomuh God, kah onkapunau.
53.5 Qut noh n8chumwehtahwhop wutch nuppanneusseonganunonash, noh puppukittahwhop wutch nummatcheseonganunnonash, n8nohteae sasamatahwhutteáonk, wuhhogkat ohtóp kah nashpe togkommaongash neetskehitteamun.
53.6 Wame neenawun nutogque wowó[un]immun sheepsut: nukquinuppemun en nishnoh pasuk nehenwonche ummayut; kah Lord upponamuaoh wame nummatcheseonganunonash.
53.7 Noh sanukkuhwhop, kah noh onkapunóp, qut matta wôhshinum8 wutt8n: noh ogque pas8au nashómuk lamb: kah onatuh kupputt8ne sheep ut anaquabenit m8sukqutcheh, ne weyane matta wôhshinum8un wutt8n.
53.8 Noh amaunap wutch kuppishagkinittinneat, kah wutch wussittum8onganit: kah howan woh wahteauwahuau uppometuonk? newaj tametahwhit wutch pomantamwae ohkeit, wutche uppanneseongan8 nummissinninnúmog togkomop.
53.9 Kah ayim 8wenohke ut kenugke matchet8ut, kah ut kenugke wena[n]wetuut, napuk, newutche matta chekéusseup, kah matta as8kekodteamowonganinno wutt8nit.
53.10 Qut onch Jehovah tapeneam uppuppukkehtahwhónat, wutuhquanumwuhheuh: ukketeahogkô[u]noh sephausuwáheadt wutch matcheseonk, noh pish naum 8skannem pish sepohtau ukkesukodtumash, kah wuttapeneaum8onk pish wunnaiyeum8 ut wunnutcheganit.
53.11 Pish naau ukketeahogkôunne neetuonk, kah pish tapheau: nashpe waheaonk nussampweusseae nuttinninneum noh pish sampwe ogquanumau monaoh: newutche noh pish kenunum ummatcheseonganooash.
53.12 Newaj pish chadchabenumauog ohtóonk ut kenugke masugkenutcheh, kah noh pish chadchapenum sequttahhamóonk ut kenugke mamanuhkesitcheg: newutche sok[e]nau ukketeahogkôunoh en nuppunat: kah noh weetogkemóp panneusseaénuh, kah noh kenunum monaog ummatcheseongan8, kah ken8tamwanshau pannesénitcheh.
54.1 KEt8hamush, woi mahchéean, matta neech8an, mishont8wa8hamush, kah mishont8ash, ken matta neechaan: newutche wunneechanoh nohsiit neg anuwânwog, onk neh wunneechanoh weetauwadteadt, n8wau Jehovah
54.2 Mishegskehteoush keeke ayeuonk, kah sepagenáhettich kutáyeue onkwheganog: wohquontogan, qunnompágunush kuppemuneat, menehketeaush kuppogkomunkquongash.
54.3 Newutche pish kuppishkôem ut kuttinohkôunit, kah ut kummenadcheanit, kah k8skannem pish wuttaihéeu Gentilsoh, kah touushinne otanash pish 8tohkeúhkonáoash.
54.4 Wabesehkon, newutche matta pish kutakodchu: asuh quequenauánum8hkon, newutche matta pish kutakodchéhetteúh: newutche pish k8wanantam k8skenue akodchuonk, kah matta pish wonk kummequontam8 kussekousquae kekómitteaonk.
54.5 Newutche noh kezhukquean 8wessukiin, (Jehovah ayeuteaanit, ne 8wesuonk) kah kummanouhuwaéneum 8neetupanatam8moh Israel, mamusse ohkée um-Manitt8moh ne ussowé[n]on
54.6 Newutche Jehovah kutogque wehkomuk pôgkénit mittumwossis, kah neuanittamwutteáhont, kah wuske[n]ue mittamwussi[n], pogkéinumuk, n8wau kum-Manitt8m.
54.7 Ogguhsese kuppogkensh, qut nashpe mogke monanetuongash kummukkinush.
54.8 Ogguhse musquanittamon kutadtahtaush nuskesuk, ogguhsese, qut nashpe machemohtag monanittuonk kummonanumush, n8wau Jehovah kummanouhuwaéneum.
54.9 Newutche yeu nuttatupontamwe wunnippéimut Noah: newutche neane chadchekéyeui wunnuppemash Noah matta pish wonk nuhkuhkom8mun8 ohke, ne nuttinne chadchekeyeuon, matta kummusquanumun8, asuh kutauskómun8.
54.10 Ne wadchuash pish amaém8ash, kah wadchuemesash pish ontohtaash: qut n8womoausuonk matta pish kenukonuk8, kah n8nohteáe wunn8waonk matta pish ontohtano, n8wau Lord noh monanumukquean.
54.11 Woi ken onkquanumwean, pâpomanómukquean mishehtash, kah matta taphenn8muk: kusseh, nupponam kukqussukquanumash wunnompamukquadtut kah n8nahtóh kukquenahtagkomash nashpe Saphirsash.
54.12 Kah nutayim kukkenogkinnegash nashpe carbunklsash, kah wame kussissippóiyeumash nashpe wunnequssukquanash.
54.13 Kah keneechanoh wame pish ukkuhk8tomauoh Jehovah, kah keneechanog missi pish 8nohteaongan8.
54.14 Ut sampweusséonganit kummenuhkéhit, kena8sukom mukk8kinittuonk, newutche nag pish k8wabesu, kah quequenauanumoonk, newutche matta pish kuppas8sukongk8un.
54.15 Kusseh, nag pish wunnamuhkut miyaweog, qut matta nashpe nen, howaneg ayeuuhkonittue miyaetunkquean, nag pish penushaog wutche ken.
54.16 Kusseh, nukkezheomp Smith noh p8p8tauontog mokkossaash ut n8taut, kah noh paudtunk auwohteaonk wutch wutanakausuonk, kah nukkezteop nippe pagwohteom8ut.
54.17 wanne kenauwameonk ne ayeuuhkonittue kezteauunumuk pish wunnesemun8, kah nish$noh meenan ne áyeuuhkonittue waabetunkquean ut wussittum8onganit, pish kuppogkodchimit, yeu wutohtoongan8 wuttinneumoh Jehovah, kah wussampweusseongan8 wutchaiyeum8 nuhhogkat n8wau Jéhovah.
55.1 EHoh nish$noh pasuk noh kuhkutt8g, peyonch nippekontu, kah noh mátta ohto8g teaguas: peyonk, adtôagk, kah meets[e]k, nux peyonk, adtóagk wine kah sogkodtunk matta wutch teaguas, kah matta noadtue.
55.2 Tohwutch mag8og teagwash ne matta pâdtukqunnunganun8g? kah kutanakausuongan8, wutche ne matta taphuomun8? menuhke n8tiegk, kah meech8k ne wanegik, kah kukketeahogkoun8 weekontaj ut wunogquneat.
55.3 Ahch8suttah, kah peyaauseh n8tam8k, kah kutteahogkoun8 pish pomantam; kah kutayimauonumw8 m[â]chemohtag wunn8waonk, papane monanumaongash David.
55.4 Kusseh, nuttinninnumau missinninnuh 8wauwonat, sagkompaginnuen, kah ann8nuwaenin en missinninnuut.
55.5 Kusseh, pish k8wehkom wutohtimoin ne matta wahteauo[n]an, kah wutohtimoneash nish matta wahik8unish, pish kukquentunkqunash, wutche Jehovah kum-Manitt8m, k[a]h wutch 8neetupanatam8moh Israel: newutche noh kussohsum8wahik.
55.6 Natinneah8k Jehovah woh ash namhit: wehkomash pas8tappit.
55.7 Matchetou nukkotutch ummay, kah matsampweusseaenin wuttenantam8ongash, kah qushkeitch en Jehovah$ut, kah pish ummonanumuh, kah en num-Manitt8mut newutche noh pish m8cheke ahquontam.
55.8 Newutche nuttenantam8ongash matta k8tenantamuonkaneinash, kah kummayash matta nummayash n8wau Jehovah.
55.9 Newutche neane kesukquash anue qunuhquotash onk ne ohke, netatuppe nummayash qunuhquodtash anue onk kummayash kah nuttenantam8ongash, onk kuttenattam8ongash.
55.10 Newutche neane n8kem8[u]k sokanon kah k8n wutch kesukqut, kah matta qushkeog, qut nippehkontamwog ohke, kah ummechumuhkon, kah 8nt8nohquamuhkon, onk, onk woh 8skannemunneuhkauonat ahketeanutcheh, kah petukqununk wutch noh meetsit.
55.11 Ne pish nneu nuttinn8waonk ne sohham8m8ug wutch nutt8nut: matta pish mahchiyeue qushkemun8 en nuhhogkat, qut pish kézteau8m8 nê tapeneam, kah pish wunayeum8 uttôh áne ann8tam.
55.12 Newutche pish k8wekontamwe sohham8m8, kah pish k8nohteae monchanitteamw8: wadchuash kah wadchuemesash pish mishont8a8hamóm8ash ut anaquabeog, kah wame ohteakon8e mehtugquash pish pohponkinitchahhuog.
55.13 Nonompu asinnekô[á]s pish wutch sonkin firuhtug, kah nonompu kôus pish wutchegin myrtlúhtug: kah ne pish wutch wesuonk Jehovahut, kah wutch machemohtag kuhkinneasuonk, ne matta pish támuttahham8muk.
56.1 YEu wussin Lord, nanawehteau8k wussittumóonk, kah s[a]mpweussek, newutche n8wadchanuwaonk pas8che peyom8: kah nussampweusseonk wahteauwahuwon.
56.2 Wunánumau wosketomp noh yeu asit, kah wunnaumonuh wosketomp noh másunuk, noh nanawehteunk sabath wutch matta wunnishketeau8unat, kah noh nanawehteunk wunnutcheg wutch matchesenat.
56.3 Kah wunnaumonuh penuot noh weetashunt wuhhogkuh Lordut, ahque n8waj, n8wonat, Jehovah papaquanne nutchippunuk wutch ummissinninnúmut: kah eunuchsog n8wahettékitch, kusseh, nen nunohtae mehtug.
56.4 Newutche wuttinnon Lord eunuchsoh, neg nanawehteunkig nussabbat8mash, káh neg pepenogig nish woh wohsikkitteahikqueanish, kah neg manúhkenukig n8n8waonk.
56.5 Nuttinnumauóog ut neekit, kah anóme nuppummenutonganit, ayeuonk kah wesuonk, anue wunnegen onk 8wesuongan8 wunnaumoniitcheg kah wuttaunitcheg: nuttinnumauóog machemohtag wesuonk, ne matta pish támatahham8muk.
56.6 Kah wonk wunnaumonuh pen8wot neg agwappéhtauáhettit Jehovah, wowussumónat, kah womantamunat 8wesuonk Jehovah, 8tinninneumuneat, nishnoh pasuk noh nanawehteunk Sabbath matta niṣhketeau8unat, kah noh kônunuk n8n8waonk.
56.7 Neg nuppas8oog n8neetupanatamwe wadchúmut, kah n8weekontamwaheóog, ut nuppeantamwáe kommukqut, wutchikohtae mag8ongan8oash, kah wussephausuongan8oash, nish pish tapeneamunash ut nut[-]altarumut; newutche nek pish hettamun peantamwae kommuk wutch wame nummissinninneumog.
56.8 Jehovah Manit, noh móunont pakenitcheh nummissinninneumoh, n8wau, nano nummóunúmau, chabesitcheg neh m[o]etunkqutcheh.
56.9 Wame kenaaú ohteakóne puppinashimwog peyunk mahchipwunneat, wame kenaau touohkomukque puppinashimwog,
56.10 Wutaskwhôsuéneumoh pogkenumwoh: nag wame as8tuog, nag wame mokákutt8e anumwog, matta wohwóhteau8og: kouéog, sepsinwog, wekontamwog kogkouequon.
56.11 Nux, nag nehnehteáp8e anumwog, neg woh mo wamep8gig, kah nag nanaushepsaenuog matta wohwohtamóog: nag wame moninneamwog nehenwonche ummayyeu, nishnoh pasuk wutch wutonts8nam8onk, wutch wutchippaiyeumut.
56.12 Peyunk, n8waog, nunneemskom wine, kah nunnumwohtauómun nuhhogkanonog onkuppe, kah saup pish neyane yeuyeu kesukok, kah m8cheke muttae.
57.1 SAmpweusseaen nup, kah matta howan upponam8un wuttahhut: kah monaneteaénuog amaunóog, matta howàn wunnatwontam8un, sampweusseaenin am[à]unau wutch machuk ne paóm8ug.
57.2 Noh pish petutteau wunohteaonganit, nag pish anwôsinwog ut wutapinneaóut, nish$noh pasuk paumwushadt ut wussampweusseonganit.
57.3 Qut pas8tshagk, kenaau wunnaumonauh pauwásq, 8skannem mamussuaenin, kah nanwun8dsquâsuen.
57.4 Howan ayeuuhkonittue chétwhók kuhhogkaóog? howan ayeuuhkonittue mashe kushkutt8naéhtauóg, kah sonkhénanúwaéhtauóg? sunnummatta kenaau panneseae wunneechaninneunk? pann8wae wuskannem?
57.5 Kukkussináheomw8 kuhhogkaóog nashpe nunneukontunkkanog, ut agwe nish$noh askuh[n]kq nushonat mukkiesog 8nôuhkôiyeutu, ut agwe pass[o]mpsk[o]déhtu.
57.6 Ut kenugke kussitchuáne m8sompsquéhtu, ne kutchippiyeum: nish, nish kutittanohtôadtuonk: kussókanumau[ô]og nag wuttattam8e sephausuonk, kummag meetsue mag8onk, sun woh nutattumunum taphettuonk yeush ut?
57.7 Ut qunuhqui kodohk[ó]ag na kupponamun kutappin: na kuttinne kuhkuhquen kumm[à]gunat sephausuongash.
57.8 Onkauùssquont wonk, kah pogkomukquongash ne kupponamun kummequantam8onk: newutche kuposkehtau onkatok onk nen, kah kukkuhkuhquem: kummisheu kuskéhteop kutappin, kah nag k8n8wón[a]óog, k8womontam wutappinneau ut$toh ut nauman.
57.9 Kah kutóm ketass8tamwut nashpe pummee, kah nano kummishteo k8weetemunkquot8mash, kah kutann8n kutann8naeneumog wutch n8adtut, kah kuttiahquonkqueh kuhhog wehque chepiohkomuk.
57.10 Kussauunuk kumishe mayuk8m, qut onch matta kussú, matt[a] annoôsuonganinno: kummishkom kenutchegane pomantam8onk, newajeh matta n8henn8muk.
57.11 Howan wabesuônadt kah quoshadt, waj pann8wáan, kah matta kummequanumu, asuh kupponam8un kuttahhut? sunnummatta nutchepappu wutch n8adt, kah matta kukqushéu?
57.12 N8wahteauwáhuam kussampweusseonk, kah kutanakausuongash: newutche nish matta pish n8chiéinash.
57.13 Máuan, weechógquéaneg pohquohwhunukqush: qut waban pish 8wame monchanuh: tan8cheéyeuuk pish wunneemunuh; qut noh pabahtanumit, pish ohtau ohke, kah pish ahtou n8neetupanatamwe wadchúm.
57.14 Kah pish n8waog, kuhkuhquonteagk, kuhkuhquonteagk quoshauwehtam8k may, amaunum8k togkussittassunóonk wutch ummayeuont nummissinninnúmog.
57.15 Newutche yeu wussin noh quanunkqussit kah masugkenuk noh áyit machemóhtagit, noh as8wésit wanetupanatamweyeuit: nuttai qunuhqui kah wunneetupanatamwe ayeuonganit: n8weetom wonk, pohquehteáheont, kah ahohpateáhont, quaquakqheónat ahhohpanitcheh, kah quaquakqheonat pohqueteahónitcheh.
57.16 Newutche matta nummicheme mekónteóh, kah matta nagwutteae pish nummusquanittam8: newutche wunnashaongan8 woh sauunum8m8 ut anaquabeh, kah keteahogkôunog neg kezheógig.
57.17 Wutche wutiahchewont[à]m8e matcheséonk, nummusquantamup, kah nuttogkomop; nupputtogquep, kah nummusquantamop, kah pittuanumwu kutchitáushóp ut wuttahh8wáe mayut.
57.18 Nunnaumup ummayash, kah nunneetke[h] nussagkompagun wonk, kah nunnompinnumau taphettuonk, kah ummauunnitteaéneumoh.
57.19 Nukkezteóh ummeechummúonk mussissitt8n, wunohteaonk, wunohteaj noh nóapit, kah noh pas8tappit, n8wau Lord, kah nunneetskeh.
57.20 Qut matchetukeg tatuppeyeu8og mishontuk8e kehtahhanit, matta ch[é]pohtan8g, noh nippe sohwanúhtog pissag, kah nishkeneunkquok.
57.21 Matta 8nohteaonganúmu matcheetou n8wau num-Manitt8m.
58.1 MIshont8ash, wohquontogan, ogque mishont8ash monuhpuhpequonut kah náhtus nummissinninnúmog uppanneseongan8oash, kah wek Jakob ummatcheseongan8oash.
58.2 Qut onch nag natinneáhikquog asekesukokish, kah weekontamwog wahteauun nummayash, onatuh sampweusseae wutohtimóin, kah matta ahquontamoe ukkuhk8waongash um-Manitt8m8uh: nunnat8tamunkquog sampweusseae kuhk8waongash: weekontamup pas8sukauunat God
58.3 Tohwutch mat meetseog, kah matta kenaum8un? tohwutch onkapunnanogkut nukketeahogkôunoh, kah matta kukkehkinneaséin? kusseh, matmeetsue kesukkodtut kutohtóm8 weekontamóonk, kah chekée usséhuwom8 wame kutanakausuongánooash.
58.4 Kusseh, mekonittue, kah penuánittue matkummeetsúmw8, tattéohtinat machetoe menutcheg: matta pish matkummeetsumw8, neáseóg yeu kesukok kukqunúhque n8tunkqunuhkônaóut k8wadtauatonkqussuongan8.
58.5 Sun nein matmeetsuonk ne pepenam? kesuk neadt wosketomp uhquanumwéheunt ukketeahogkounoh? sun ne wunnauánumunat uppuhkuk onatuh bulrush, kah ogque upponamunat man8tiónak kah pukquee? sun yeu kuttéhettamun matmeetsuonk, kah 8sekitteae kesukodt8m Jehovah?
58.6 Sunnummatta yeu matmeetsuonk ne pepenam? ompinimunat matcheetowongane kishpissuongash, ompenimunat tuhkequanne weanunash, kah sânukahwhut wutchippinnúinneat, kah pokshanónat nishnoh yoak?
58.7 Sunnummatta ne kuttinnumauónat kuppetukqunnunk kodtupwutcheg, kah kuppasuonat kekit, matcheku noh sohwohteamuk: nauadt poskissu, kutonk8h, & matta kutadtahsh[o]h kuhhog wutch nehenwonche keyaus.
58.8 Neit k8wequáiyeum pish ogque sonkqsúm8 mahtompanut, kah k8niyeuonk pish kenuppe sonksum8: kah kussampweusseonk pish kenegonuhkunk, wussohsumóonk Jehovah, noh pish kuppisquane nanauhik.
58.9 Neit pish k8wehquetum, kah Jehovah pish kenamp8hamunk, pish kummauunnitteau, kah noh pish n8wau, nen yeu: amaunadt yoak wutch kenashómut, kenutcheg sontikquanuwóm8ut, kah tahn8che keket8kaonk.
58.10 Kôdtunadt kukketeahogkou en noh kodtupwit, kah wampwehe[à]dt unkuppunáe keteahogkou, neit k8wequaiyeum pish waapem8 ut pohkenaouut, kah kuppohkenaiyeum pish tatuppeyeu8 pohshaquadt.
58.11 Kah Jehovah pish nagwutteae kussamp8wunuk, kah pish wamepwéheau kukketeahogkounoh, kunkohteadtag, kah wunogquehteau koskonash: kah pish kuttatuppeyeu wuttadtippadtaueu tanohketeaonganit, kah tohkekomuut, noh wunnippe matta ahquohtán8g.
58.12 Kah nag wágig kuhhogkat, pish ayimwog nukkonne ayeuongash nish matchteomukish: pish kuttashinum monaash pometeongash quenohtagish: kah pish kuttehenit, onchteunk pokqshunk, kah nompenuk ayeuongane mayash.
58.13 Qushkinnuman kusseet wutch sabbath$dayut, matta kutusseinat nehenwonche k8wekontam8onk, ut n8eetupantamwe kesukodtumut, kah hettaman sabbath n8wekontam8onk, 8neetupanatam8m Jehovah, quohtianumukquok, kah noh quttianumadt, matta ussean nehenwonche kummayash asuh mat kenemunnum8unat nehenwonche wekontam8onk, kah matta kusseinat nehenwonceh kukk8ttwongash.
58.14 Neit pish k8wekontamwah kuhhog Jehovahut, kah kenayeúmukqu[éb]esh ut qunuhqui ayeuonganéhtu ut ohkeit, & pish kussohkom8nsh nashpe wutohtoonk Jacob k8sh, newutche wutt8n Jehovah ukkutt8kontamun.
59.1 KUsseh, wunnutcheg Jehovah tiohqutteauóuun, onk ne woh mo adchanuómun8, kah wehtauog matta tuhkequanun8 woh moh wunn8tam8unat.
59.2 Qut kummatcheseongash chippemoash ut nashaue kenaau, kah kum-Manitt8m8óut, kah kummatcheseongash adtahtau wuskesuk wutch kenaau, woh mo n8tam8unat.
59.3 Newutche kenutcheoash wunnishketeauunash musqueheonk, kah kuttinwhunutchegash nashpe matcheseonk, kah kussissitt8n8ash pann8wom8ash, keenan woonki m8m8sk8womo.
59.4 Wanne howan wehqueteum8 sámpweusseonk, kah matta howan ket8konshittam8 wanamuhkuteyeuuk: nag pabahtantamwog tahn8cheyeuuk, káh pann8waog, wompequo8og woskehuwaonk, kah neechaog panneusseonk.
59.5 Ahtinnasinwog 8woanash cokatrice, kah monakeneheaog manunapit wuthashabpoh: noh meechik nag 8woano8ash nup, kah ne sanukehthamuk, ⟦sohwutchuanu viper.⟧
59.6 Ummonakenehteaongan8 matta pish onkwhooog wuhhogkauh nashpe wutanakausuongash: wutanakausuongan8oash matcheseae anakausuongash, kah chekee usseonk ohteau wunnutcheganit.
59.7 Wusseetoash u[h]shom8ash matchitut, & kenupshaaog sokohkonat mat woskehuwae musqueheonk: wuttenantam8ongan8oash matcheseae unnantam8ongash, mahchumwehtoonk kah paguanuonk ut ummayeuout.
59.8 Wunohteae may matta wahteau8og, kah na matta wussittum8onganun8 ut ummoncheongan8out: neg ayimauaog woonki mayash wuttinniin howan na aont, matta pish wunohteaonk.
59.9 Newaj na8sukongqueog wussittumoonk, kah sampweusseonk matta kumatanuk8unan: nuppahtómun wequai kah kusseh pohkenai: wompag, qut nuppomushomun pohkenáhtu.
59.10 Nunn8sweemun qussukquaneuntunk onatuh pohp[ôg]kenumuk, kah nuppopogkénumunun, onatuh mat wuskesuk8og: nuttogkussittássunumun pohshequaeu, onatuh nohkog, touishinne ayeuonganehtu onatuh nápumuk.
59.11 Nutogquont8wómun mosqut, kah nutogque mishe maumun wuskuhwunanáut: nunnátauwompattamumun wussittumoonk, qut na matta ohtano, wadchanittuonk qut nô óhteau.
59.12 Newutche nuppaneseonganónash muttaánutash ut anaquabean, kah nummatcheseonganunonash nutayeuuhkônittue wauwaónukqunánonash: newutche nuppanneseonganunonash n8weetómukqunánonash, kah nummatcheseonganunonash n8wahteauunánonash.
59.13 Panneséog kah ayeuuhkonittue pann8waheogkut Jehovah, kah amaéog wutch num-Manitt8munónut, an8wáogish sunukkôwhuttuonk kah ontogquéhtam8onk, ananatamog, kah metass8wae kodt8kôog pann8waongash.
59.14 Kah wussittum8onk qushkem8: kah sampweusseonk nôadtit neepattau: newutche wanamuhkutéyeuuk pógkishin maikontu, kah tatuppenéhettuonk matta petutteamun8.
59.15 Nux, wunnamuhkutéyeuuk panushean, kah noh nôkodtuk machuk, muk8kinnuwaheau wuhh[h]ogkuh, kah Jehovah wunnaumun, kah matta 8sekitteáhik8un newutche matta wussittum8wonganinn8.
59.16 Kah naum na matta wosketompaunn8, kah monchanatam matta howan ukken8tamwanshuh, newaj 8hpit paudtauont wadchanittuonk, kah wussampweusseonk ukqukquninukqun.
59.17 Newutche ogque hogk8 sampweusseonk mohpanáganit ahhohtag, kah wadchanittue uppuhkukqut ahhohtag uppuhkukqut? kah hogk8 ann8tôadtue hogk8unash wutche wuthogk8onk, kah hogk8 zeale onatuh petashqusháonk.
59.18 Neaunak wutusseongan8oash, ne wuttinonkquttauun ayeuuhkonukqutcheh musquanittam8onk, kah onkquatunk en ummatwomut, pish onkquttauau munóhhanoh onkquatunk.
59.19 Neit pish wabesuontamwog 8wesuonk Jehovah wutch wutcheksuiyeu, kah wussohsumóonk waj pashpishont: matwau ogque petutteadt tomogkanit, wunnashauanitt8moh Jehovah pish wutáyeuuhkonittue tahshinnumauoh muttaagk.
59.20 Kah man8hhuwaenin pish peyau Zion, kah en nahoh ámaécheg wutch pannesénut ut Jakob, wussin Jehovah.
59.21 Qut nen, yeu n8n8waonganun nagoh wussin Jehovah, nunnashauanitt8m noh apehtunkquean, kah nukkutt8wongash nish ponamunish kutt8nit, nish matta pish amaémunoash wutch kutt8nut, kah matta wutch wutt8n8óut k8skannemuneog, asuh matta wutch wutt8n8wout k8skannemuneog 8skannémun8óut, wussin Lord, yeu wutche kah micheme.
60.1 TOOkish, wôhsish, newutche k8wequa8m peyom8, kah wussohsum8onk Lord k8waabéhtunkqun.
60.2 Newutche kusseh, pohkenái pish nuhkuhkom ohke, kah kuhpogke pohkenái ut missinninnutu: qut Jehovah pish kuppashpishaónuk, kah wussohsumóonk pish kenaumontean.
60.3 Kah Gentilsog pish peyaog k8wequaiyeumut, kah ketass8tamwog ut kussohsumóe omohkeonganit.
60.4 Spadtauomps waéenu, kah naish, nag wame miyaéog, kuppeyaônukquog, kenaumonunk pish nóadtit 8mwog, kah kuttaunog pish nanukkehéoog ut kishke ken.
60.5 Neit pish kenaum, kah kummoáeu tomogkem, kah kuttah pish wabesu, kah pish misheheau; newutche kehtahhanne monacheg pish qunnuppekompauog en kuhhogkat, ummenuhkesuongan8 Gentilsog pish kuppeyaónukqunash.
60.6 Mataánukeg Camelsog pish kenuhkuhkunk, Midiane kah Ephahe dromedarisog: wame neg apitcheg Sheba pish peyaog, neg pish paudtoog gold, kah weetemungquok, kah nag pish wahteauwahuwáog waeenomaongash Jehovah.
60.7 Wame Kedare floksog pish miyaéog en kuhhogkat: Nebajothe ramsog pish k8wowussehitteaonganog: nag pish tapenumoe kuhkuhqueog en nut-altarumut, kah nussohsum8wahteoh sohsumóe nek.
60.8 Howanig yeug agque pt8écheg matokqsit, kah onatuh wsk[uh]whunanáout en 8wadshaoont?
60.9 Wunnamuhkut munnáhanash pish nuppahtsuónukqunash, kah Tarshishe kuht8nogquash negonne, pas8ónat kenaumonunk wutch nôadtit, pas8ónat kenaumonunk wutch nôadtit, wus$silverum8, kah uk-goldum8 weeche nagoh; en 8wesuonganit Jehovah kum-Manitt8m, kah en 8neetupanatam8moh Israel, newutche kussohsum8ónuk
60.10 Kah wunnaumonaoh pen8wohteaog pish ayimwog kuthassunninneutungash, kah ukketass8tam[o]m8uh pish kutannumunkquog: newutche musquantamon kuttagkomunup, qut kodtumonteánitteon kummonánumunup.
60.11 Newaj pish kutishquontamash nagwutteáe wôshwohtag, nish matta pish kuppuhhaúsin8ash kesukodaeu asuh nukkonáeu, onk woh wosketompaog kuppaudtunkquog 8weenauweetuongan8 Gentilsog, kah ukketass8tam8m8uh woh paudtauonauh.
60.12 Newutche wutohtimoin kah ass8tamóonk ne matta wadtinninneumuhkonk8an, neg pish unkquanumôog, nux yeush wutohtimoneash pish papaquáne mohchimoash.
60.13 Wussohsumóonk Lebanon pish kenuhkuhkunk, firuhtug, pineuhtug, kah boxuhtug moeu, wunnehteauunat nus-sanctuarie ayeuonk, kah nussohsumwáhto nusseetoe ayeuonk.
60.14 Wunnaumonáuh wonk neg unkquanumwehikqueaneg, nag pish nauwaée kuppéyogquog kah wame neg jishanumukqueaneg, nag pish nauwaeog ut agwe kusseetut, kah pish kuttéhenukquog ukkeitotan Jehovah wus-Zion8m 8neetupanatam8moh Israel.
60.15 Uttôhadt, ohquanumunumukup káh jishanumunumukup, newaj matta wosketomp pannuppuhkongk8an; kutáyimáush michemohtae wunneetuonk, 8wekontam8ongan8 monaash pometeaonganash.
60.16 Ken8n wonk pish wussogkodtunkan8 gentilsog: kah pish ken8nontam wohpanágun8 ketass8tamoh, kah pish k8wahteoh nen Jehovah k8wadchanuaeneum, kah kummanouhuwaeneum, ummissugkeneumoh Jakob.
60.17 Nompéeu brasse nuppaudtoh gold, kah nompéeu m8óhsh nuppaudtoh silver, kah nompeeu wudtuk brasse: kah nompe qussukquanash m8óhshag; kah n8nohteahéog kutannohsuénúmog, kah koshkomunukeg nussampweusseaenúheoog.
60.18 Chekeayeu8k matta pish wonk n8tam8un ut kutohkit, mohchumoonk asuh pagwanuonk ut kussissippóiyeumut: qut pish ku[téh]ettam kuthassunninnútungash, wadchanittuonk, kah k8squontamash waeenomaonk.
60.19 Nepauz matta pish wonk k8wôhsumungk8 kesukodae kah wutche wôhsittae nanepâuhshad matta pish k8wôhsumunk8. qut Jehovah pish noh kummicheme weequaiy8m, kah kum-Manitt8m noh pish kussohsum8onk.
60.20 Kenepauz8m màtta pish wonk wayau8, & kenanepauhshadt matta pish monchu, newutche Jehovah pish kummicheme ohtae wequai8m, kah kummauongane kesukodtash pish wohkukquoshinash.
60.21 Kummissinninnumog wonk wame pish sampweusseaenúog; pish ohtoog ohke micheme, 8tuhqunnum ne ahketeaomp, nunnutchegane anakausuonk, onk woh nussohsum8ónit.
60.22 Noh peississit pish muttannonganeyeu8, noh n8chumwesit pish menuhki wutohtimóin, nen Lord nukkenuppe ussen ut wutaquompiyeum8ut.
61.1 WUnnashauanitt8moh Lord Jehovah nutapéhtunk, newutche Jehovah nussusséqunuk kuhk8tomauonat manunnissitcheg wunaunchem8kaonk, nutann8[n]uk aseepinónat pohqutteahhoncheg, wahteauwaheonat chippinnú8onk en missinôut, kah wôshinnumauónat kuppishagkinnittuonk neg kashpissitcheg.
61.2 Wahteauwahuónat 8weekontamwae kodtum8m Jehovah, kah wutann8t8wae ukkesukkodtum num-Manitt8mun, tapheonat wame neg mógig.
61.3 Kehtimónaóont neg mogig ut Zion, aninnumauonát, wunn[é]tuonk nompee onk ne pukquee, weekontamoe pummee nompee mauonk, tabuttantamoe hogk8onk nompee tohkéqunoe nashauonk, onk woh neg hennóog sampweusseae mehtugquash, wutohketeaonk Jehovah, onk woh sohsum8waheau.
61.4 Kah nag pish ayimwog nukkône mohchum8e ayeuongash pish tahshinumwog negonáe touushinneash, kah pish onchehteóog mohchim8e keitotanash, nish tauuhshikish m8cheke pometuongash.
61.5 Kah penuohteaog pish neepóog, kah pish assamóog kuf-flocksum8uh, kah wunnaumonáuh penuwoht neg pish kutanaskúhhamwaenúm8óog, kah neg wánteunkeg k8weenominneohtekonash.
61.6 Qut pish kuttiss8wésimw8 wussephàusuéneumoh Jehovah: wosketompaog pish kuttéhenukkumw8 wuñohtompeantog8moh num-Manitt8mun: pish kummeechimw8 8wenauwetuongan8 Gentilsog, kah ut wussohsum8ongan8wout pish k8woweenauómw8.
61.7 Nompeeu kutakodchuongan8, pish keneese tahshe attumumunumw8: kah nompeeu naswáiyeuonk pish weekontamwog ut wutchippiyeum8óut: newaj ut wutuhkeout, pish neese pishkeu wutohteauuneau: machemohtag wekontamóonk pish apehtunkquog.
61.8 Newutche nen Jehovah n8womontam wussittumóonk, nusskeneam mukk8kinnuáonk wutche chikohtáe mag8ongash, kah nussampwehte[ó]h wutanakausuongan8 ut wanummuhkutéyeuuk, kah nag nutayimauóog machemohtag wunn8waonk.
61.9 Kah 8skannemun8 pish wahteauun ut kenugke Gentilsut, kah wutontseongan8 ut kenug[h]e missinninnuut: wame neg nauoncheg pish samp8áog, neg wuskannemuneog neh Jehov[á]h wunnanumoncheh.
61.10 Pish nummishe wekontamut Jehovahut, nukketeahogkou pish wekontam ut num-Manitt8mut, newutche noh nuthogkquanuk wadchanittue hogk8unash, nutunkqwhuk sampweusseae petashqushaonk, onatuh wussentamwaen agwheont wuhhogkuh wu[n]hogk8ongash, kah onatuh weetauadteáenúnt hogqunn[ú]mont nompakouunash.
61.11 Newutche onatuh ohke sonketeunk wunnéht8nunk, kah neane tanohketeaonk, so[h]kenuwáhtunk nish ne adt tanohketeamukish: ne ne Lord Jehovah sonketeauwáhteauun sampwuss[é]onk kah woweenomaonk ut anaquohtag wame wutohtimóneash.
62.1 WUtche Zion matta nutchequnappu, kah wutche Jerusalem matta nutannósin8, nô pajeh wussampweusseonk ogquesohham8m8ut wôhsittag, kah 8wadchanuáonk onatuh lamp châgkossit.
62.2 Kah Gentilsog pish naumwog kussampweusseonk, kah wame ketass8tamwog kuss[ó]hsum8onk: kah pish kuttéhenit wuske wesuonl, ne wutt8n Jehovah pish waésuonganehteunk.
62.3 Kah wonk pish sohsum8ongane kutchetuhquabéyeu ut wunnutcheganit Jehovah; kah tahs8tamoe chetuhquab ut wunnutcheganit kum-Manitt8m.
62.4 Matta pish wonk kuttéhennitteóh, ohquánumit, kah kutohke matta pish wonk hettam8un tawushik: qut pish kuttéhennit Hephzibah, kah kutohke Beulah: newutche Jehovah kuttapeneúnk, kah kutohke pish weetauadteom8.
62.5 Newutche neane wusken weetauomont peenompoh, kenaumonuk pish k8weetauómunk: k[a]h neane wessentamwaen weekontam8ônont weetauadteánutcheh, ne ne pish kum-Manitt8m k8weekontam8ónuk.
62.6 Nuppon askuhwhosuenuog ut kukqussukquaneutonganit, woi Jerusalem, neg matta pish chequnapékeg kesukodtae kah nukkonáe: ken[à]au masuhwhógish Jehovah chequn[á]péhteok.
62.7 Kah anwôhsumûhteogk nô pajeh menehkhit, kah nô pajeh woweenomwáheónat Jerusalemoh ut ohkeit.
62.8 Jehovah chadchekeyeuau nashpwe wuttinuhkou, kah nashpe menuhke wuhpit, wunnamuhkut, matta wonk nummagou k8weatchimineash kummatwom8óog 8meechuminneaóont, kah wunnaumonáuh penuohte[a]og matta pish wuttattam8og k8winum, ne anakausuontaman.
62.9 Qut nag magunukeg pish ummeechineau kah pish wowussumaog Jehovah, kah neg mom[ó]unukeg, pish 8tattamuneau ut n8neetupanatamwe chippinneutunkanit.
62.10 Pannupwushak, pannupwushak squontamash, quashauwéhtam8k ummay8m missinninnuog: pogkétimómukquag, pogketimomuhquag may mukkinnumok qussukquanash, tahshinum8k muttoagk wutche missinninnúog.
62.11 Kusseh, Jehovah wahteauwáhuwau en wéhqshik muttaok, unnók wuttaunoh Zion, kusseh, k8wadchanitteaonk peyom8: kusseh, wutonkquatunk nashpeu, kah wutanakausuonk ohteau anaquabit.
62.12 Kah pish wuttehenóuh, wunneetupanatamwe missinninnuog, man8whoncheh Jehovah: kah pish kuttehenit, nátinneáwhut, matta ahquontamoe keitotan.
63.1 HOwan yeuoh wag Edom, wag Bozrah, nashpe adtissohs8e hogk8unash? noh wanegik wuthogk8onk, noh paumushadt ut mishe ummenuhkesuonganit? nen an8wi ut sampwesuonganit, menuhkesue n8wadchánuam.
63.2 Toh waj musquag kuthogk8onk, kah kuth[ó]gk8ongash onatuh noh tahtahtushkog wine wisq?
63.3 Nunnusse tahtaskom wine-presse, kah matta howae missinninnuog n8weetomuk8: newutche nag nuttahtaskuskauóog ut nummusquanittam8onganit, kah nussissequohkauóog musquantamon, kah wusqueheonk pish séahôsu ut nuthogk8onganit, kah nunnishketeóh wame nuthogk8unash.
63.4 Newutche ann8tóadtue kesukod nuttahhut ohteau, kah ukkodtum8m8 man8hogig peyom8.
63.5 Kah nunnatauwompip, kah na matta howan aninnohsu: kah nummonchanatamup na matta howan wuttit tahshinnuwáun: newaj nehenwonche nuhpit paudtunkquée wadchanittuonk, kah nummusquantamóonk nuttahshinukqun.
63.6 Kah nuttahtashkuhkáu missinninnuog ut nummusquantam8onganit, kah nukkogkeissippamwuhheog ut nummusquantam8onganit, kah nuppaudto ummenuhkesuongan8 ohkeit.
63.7 Nummisham 8womoausuongash Jehovah, kah woweenomaonk Lord, neaunak wame ne Jehovah aninnumunkqueog: kah mohsag 8netuonk nogque en wekit Israel, ne a[n]inn[u]mauont, neaunak ummo[n]anitteuonk, kah neaun[á]k mataanukish 8w[ó]moauwuongash.
63.8 Newutche n8wop, wunnamuhkut nag nummissinninnúmog, matta pann8w[à]e mukkiesog: neit nag 8wad[c]hanuaenum8uh.
63.9 Ut wame 8tamehpunaongan8out noh wuttamehpunóp, kah wutanaquabee angelumoh nah 8wadchanuh: ut womoausuonganit, kah ut ukkitteamonteanitteaonganit nah umman8whuh, kah wuttahshinuh, kah ukké[n]unuh ut wame nôadte kesukodtut.
63.10 Qut nag wutcheketauóuh, kah m8m8sqheáog 8neetupanatamwe nashauonk: n[é]waj quinnuppeit nag 8matwóminneaóut, kah nah wutayeuuhkonuh.
63.11 Neit mehquontam nukóne kesukodtash Moses kah ummissinninnúmoh, n8wau, ut$toh wutappin noh pas8omp wutch ketahhannit, weeche uf$flocksumoe nanáshi[p]seaneumoh? uttoh wutapin noh ponamauont 8neetupanat[a]mwe nashauonganoh?
63.12 Noh sagkompanomp ut wuttinohkôunit Moses, nashpe wussohsumoe wuhpit, pohshinuk nippe ut anaquabenit, ummicheme wesuonganúhkau[ó]nat wuhhogkuh?
63.13 Noh sagkompanomp papannuppe m8noiyeuut, onatuh horse ut touo[h]komukqut, onk woh nag matta togkussittassun8og?
63.14 Onatuh puppinashim 8mussit ut 8nôuhkoiyeuut, wunnashauanitt8moh Jehovah wutanw[ô]hsum8wáheuh: ne kuttinne sagkompanánuh kummissinninnumog kutáyimauwonat sohsumoe wesuonk.
63.15 Womómpsh wutch kesukqut, kah naish wutch k8neetupanatamwe kah kussohsumoe ayeuonganit: uttiyeu kus-zealum kah kummenuhkesuonk, mishont8wae kenogkus, kah kummonánummuongash? sun kohkôunôsuash?
63.16 Wunnamuhkut ken n8shun, tohkônogque Abraham matta k8wahikk8unan, kah Israel matta k8wahik8un: ken woi Jehovah, n8shun numman8huwaeneumun, k8wesuonk wutch machemohtag.
63.17 Woi Jehovah tohwutch panneseáheog wutch kummayut? kah menehketeaháheog wutch kukqushitteaonganit? qushkish wutche [h]itti[n]ninnumog, kutohtoongane chippan8ongash
63.18 K8neetupanatamwe missinninnuog wutogguhse ohtauuneau: ayeúqueagig neg tahtashkuhkauóog ut k8neetupanatamwe ayeuonganit.
63.19 Nenawun kuttaiheog, nag matta kenánaánawunóog, nag matta hennóog k8wesuonk.
64.1 WOI napehnont nehnekikoman kesukquash onk woh ken8kem, onk woh wadchuash n8konóhanash ut anaquabean.
64.2 Netatupe sabasumwae n8tau chagohtag, n8teau quô[qu]ônche[k]o[m]euteau nippe: wahteauwahuonat, k8wesuonk ayeuqueaneg, onk woh wutohtimoneash nunnukshaash ut anaquabean.
64.3 Ase[à]n uhqueneunkquokish nish matta anantam8ágish, k8w8msip, wadchuash [n]8konóhanupash ut anaquabean.
64.4 Newutche nadteoh kádshi[k] muttaok, wosketompaog matta n8tam8og, asuh matta mehtauoge nunnáuhtam8og, asuh matta muskesukque naumoog, woi God, webe ken, uttoh an quoshauwehtauont neh pahtsuónukqutcheh.
64.5 Nog kenogskau weekontog, kah asit sampweusseonk, yeug mequanumukqueaneg ut kummayut: kusseh, ken kummusquantam, newutche nummatchesemun: yeush ut ohteau matchemohtag, kah pish k8wadchanitteamun.
64.6 Qut nenawun wame onátuh nishkeneunkquok, kah wame nussampweseonganonash tatuppeyeu8ash nishkeneungque monakenissit, kah nenawun wame nummass8pussimun onatuh wunnepogqut: kah nummatcheseonganonash, onatuh wabanit nutamaunukqun.
64.7 Kah matta howan wequttum8un k8wesuonk, noh wogkouunuk wuhhog kuttohqunukqunat: newutche kutunkhumaimun kuskesuk, kah kummahchukkussukqun newutche nuppanneseongash.
64.8 Qut [e]yeu, woi Jehovah, ken n8shun: nenawun man8nsk, ken nutohkuhquéhteaeneumun, kah nenawun wame kenutchegane anakausuonk.
64.9 Mishe musquanittogkon, woi Jehovah, mehquantogkon matcheseonk micheme, kuhkinneash, naish k8wehquetumauunumun, nenawun wame kummissinninneumog.
64.10 K8neetupanatamwe keitotanash touohkomukqueyeu8ash: Zion touohkomukk88: Jerusalem touwushin.
64.11 N8neetupanatamwe kah n8neetue wetuómun, uttoh n8shunónog adt, wowussumukqueap, ne mahchekutteau wutche n8teau, kah wame n8ne teagwasinnumunónash mohtuppashinash.
64.12 Sun woh kutchequnapeh kuhhog yeush wutche, woi Jehovah? sun woh kummanunap, kah kumm8cheke onkuppunasimun?
65.1 NAg nunnatinneóhikquog, neg matta nat8mukqueaneg: nag nunnamhikquog matta natinneawh[e]gig: nussip, mónunneaiek monunneaiek, nuttinnomp wutohtimóin, ne matta ahettam8muk n8wesuonk.
65.2 Nussepagenum nunnutchegash, qunnikesuk, en cheketamwe missinninnúut, neg aóncheg may ne matta wanegeninn8g, neaunak nehenwonche wuttenantam8ongan8.
65.3 Missinninnúog m8m8sqh[ú]kqutche nagwutte[à]eu, neg sephausitcheg ut tanohketeaonganéhtu, kah chogkositcheg weetemungquok ut brikse Altarsut.
65.4 Neg apitcheg weenohkekontu, kah kaecheg wadchuuhkontu, neg mechikeg swinese weyaus, kah sabahheg ne ayimuk wutch nishkeneunkquokish, ohteau 8wishquóut:
65.5 Neg án8wacheg, nussikkompau, pas8suksuhkon, newutche n8neetupanatamweyeu anue onk ken: yeug ogqueyeu8og pukut ut nutchânut, n8teau ne náhteagun[a]g.
65.6 Kusseh wussukwhosu anaquabean: matta nutchequnappu, qut nutonkquodtauoog, nutonkquodtauoog ut upp8chenauóun8out.
65.7 Kummatcheseonganooash, kah ummatcheseonganooash k8sh8oog moaeu (wussin Jeh[h]vah) neg châgossitcheg weetemungquok ut wadchuuhkontu, kah nup-blasphemónukquog wadchuésukontu: newaj pish quttuhhum nôadte wutanakausuongan8 ut upp8chenauón8óut.
65.8 Yeu wussin Jehovah, neane wuske wine naméhteómuk ut nequttachéiyeuut, kah howan n8wau, nehtóhkon newutche wunanitteaonk ohteau: ne nutussen newutche nuttinneum, onk woh mat nuppagwanoog wame.
65.9 Kah pish nussohh8wutto wuskannem wutch Jakob, kah wutche Judah noh ohtunk n8wadchumash kah pepenauogig pish wutahtauuneau kah nuttinneumog na pish 8tohkinneau.
65.10 Kah Sharon pish flokse chippinneutunkanu8 kah Achoré 8nouhkoi, ne herdse sepsinóe ayeuunk, wutche nummissinninneumog neg natinneóhikqueaneg.
65.11 Qut kenaau ahquanumoncheg Jehovah, neg wananatogeg n8neetupanatamwe wadchum, neg quoshauwéhtogig table wutche chipwushaog, kah quoshwéhtogig wuttattamoe mag8onk, ut neg adtasúkeg.
65.12 Newaj pish ogkémunóg wutch togkodteg, kah pish wame kenauwaemw8 en pagwanittinneat: newutche wehqutteamweon matta kenamp8ham8mw8, ket8kôon, matta ken8tam8m8, qut kummatcheussemw8 ut anaquohtag nuskesukquash, kah kuppepenamumw8 ne matta tapeneám8:
65.13 Newaj yeu n8wadt Lord Jehovah, kusseh nuttinneumog pish meetsuog, qut pish kenaau kukkodtuppumw8, kusseh nuttinneumog pish wuttattamwog, qut pish kenaau kukkuhkutt8numw8, kusseh nuttinneumog pish muskouantamwog, qut pish kutakodchimw8.
65.14 Kusseh nuttinninneumog pish weekontamwutte[a]hae ket8hamoog, qut kenaau pish ken[e]uántamwutteahaeu kummaumw8, kah pish pohquetteahaeu kutt8numw8.
65.15 Kah pish kenukkodtumumw8 k8wesuonkan8 wutch matánumáonk pepenauog: newutche Lord Jehovah pish kenushh[ú]k, kah pish penoweseonganeheau wuttinninneumoh.
65.16 Noh wunánumont wuhhogkuh ut ohkeit, noh pish wun[à]numau wuhhogkuh ut wunnamuhkut[e]é Manitt8ut: kah noh chadchekeyeuadt ut ohkit, pish nashpe chadchekeyeuau wunnamuhkuttee Manitto, newutche negonáeu wuttamehpunaongash wunanittamunash, kah newutche nish adtahtásuash wutch nuskesukqut
65.17 Newutche kusseh nukkesteoh wuske kesukquash & wuske ohke: kah negoneyeuit matta pish mequontam8un, asuh 8waantam8un.
65.18 Qut kenaau wekontam8k kah micheme muskouanatam8k ut ne kestéau: newutche kusseh nukkesteau Jerusalem, wekontamoonk, kah ummissinninumoh wutch wekontam8onk.
65.19 Kah pish nummuskouantam ut Jerusalem, kah pish n8wekontam ut nummissinninnúut, kah wussippég8e wuttauatonkqussuonk matta pish wonk n8tam8un naut, asuh wadtaúatonkqussue mauonk.
65.20 Na pish matta wonk wutch wusketuun8, asuh kehchis, noh matta nómwohto8g ukkesukodtumash: newutche mukkies pish nup nequt pasuk8ekodtumwohkog; qut matcheseaen nequt pasuk8 kodtumwohkog pish mattanum[a]u.
65.21 Kah nag pish ayimwog wetuomash, kah wutáyinaoash[:] pish weenominneohketeaog kah pish ummechineau meechummuonk.
65.22 Nag matta pish wekittea8og kah onkatog 8wekin: nag matta pish ohkehteauouog kah onkatog ummeechin: newutche neane nékuk mehtug ne wuttinnékinneau nummissinninneumog, kah pepenauogeg pish sepohtóog wunnetchegane anakausuonk.
65.23 Nag matta pish tahn8tanakauseog, asuh nechauóog wutch wuttamehpunáonk: newutche neh 8skannemun8ch wunnánumoncheh Jehovah, kah wutontseongan8 nag weeche.
65.24 Kah pish n$nih, ash waeequttumhettékup, nunnamp8hamauóog, kah ashp[à]me keket8kahettit, pish nunn8tauóog.
65.25 Mukquoshim kah lambe pish weetatupp8t[u]og, kah qunnonou pish ogque meech sekuppoghegash oxinut: kah puppissi pish meechuog ask8og. Nag matta pish woskehuwowog, asuh pagwohteauóog ut wame n8neetupanatamwe wadchúmut, wussin Jehovah.
66.1 YEu wussin Jehovah, kesuk nutappuonk, kah ohke nukquenannéhtuonk: uttiyeu weetu ne áyimaiye[o]g? kah uttiyeu nutann8sin8e ayeuonk?
66.2 Newutche wame yeush ukkesteauunash nunnutcheg, kah wame yeush nniyeupash, wussin Jehovah: qut nogque in yeuoh wosketomp nummónunneau, noh matchekit, kah pohqueteáhont, kah nanukshontog nuttinn8waonk.
66.3 Noh nashont oxinoh, onatuh nashont wosketompuh, noh sephausit lamboh, ontauh támehtahhog anum wussittipuk; noh maguk mag8onk, onatuh maguk pigse wusqueheunk: noh chogkussik weetemungquok, onatuh noh wunánumont nunneukontunkan: nux nag pepenamwog nehenwonche ummay[y]euóash, kah ukketeahogk8un8oh wekontamwoh wunnishkeneunkquodt8m8ash.
66.4 Nen wonk nuppepenam pohch8wunukquéhetticheh, kah nunnuhkuhkauwaheóog 8wabesuongash, newutche weehqutteamweon matta howan namp8hamunk8, kôdt8hk[ò]on nag matta n8tam8og, qut nag matcheseog ut anaquabeh, kah pepenamwog ne matta wekontam8h.
66.5 N8tam8k wuttinn8waonk Jehovah, kenaau nanukushántamógish wuttinn8waonk: keematt8oog neg pagkénukqueógig wutche n8wesuonk, n8waog, Jehovah sohsumwáhunaj, qut noh pish nogqussu, wutche k8wekontam8wongan8, kah nag pish akodchuog.
66.6 Mishont8wae wadtauatonkqussuonk wutch keitotanat, wadtauatonkqussuonk wutch templeut, 8wâdtauatonkqussuonk Jehovah, noh onkquodtauont ummatwomoh.
66.7 Ahquam kodtauweekheunk, neechau, ash aonkquommam8kup, neechau mukkutchuksoh.
66.8 Howan n8tog neahunig? howan nag* neaûnagish? sun woh ohke neechahtauun pasuk kesukod, asuh woh wutohtimoin pasukqut neekin: newutche queenau Zion kodtauweekheont neechau wunneechanoh.
66.9 Sun woh n8wompikquáhuwam, kah sun woh matta nunneechahuóh, wussin Jehovah? woh nunneechahuwan, kah sun woh nukkuppoh wussin kum-Manitt8m?
66.10 Weekontam8k weeche Jerusalem, kah weeche muskouanatam8[é]nuk, kenaau wame womonógish, muskouanatamwe weekontamok noh weeche, kenaau wame mauunuitteauwánshógish.
66.11 Onk woh ken8numw8, kah woh kuttaphetteamw8 nashpe wekontamwe wussogkodtunk, onk woh kussesenamuneau, onk woh k8wekontam8wontamumw8 madta$áneuk wussohsumóonk.
66.12 Newutche yeu wussin Jehovah, kusseh, nukqunteau wunohteaonk onatuh sepuut, kah wussohsum8ongan8 Gentilsog, onatuh kussitchuáne sep: neit pish ken8numw8, pish kukkinuk8, kah pish kuppumukahh8[n]uk8 ut ukkuttukqut.
66.13 Onatuh nah ohkasoh taphikquit ne pish kuttinne taphenineau: kah pish kuttaphetteamw8 ut Jerusalemut.
66.14 Kah yeu naumog, kuttahhou pish weekontamòm8, kah kuskonn8 pish ogque neekin mosketuut, kah wunnutcheg Jehovah pish wahteauun in nogque wuttinneumit, kah ummusquantamoonk nogque in ummatwomut.
66.15 Newutche kusseh, Jehovah pish nashpe peyau n8teau, kah nashpe wutchariotsumash onatuh pemsquoh: chekee onkquttauunat ummusquantam8onk, kah wutáuskomuongash nashpe n8n8unáe n8taash.
66.16 Newutche nashpe n8teau kah nashpe wuttogkodteg, Jehovah pish keket8kontam wame weyaus, kah nashoncheh Jehovah pish monaoh.
66.17 Nag waneetupanatamwaheoncheg wuhhogkauh, kah pahkheoncheg wuhhogkauh, ut tanohketeaonganehtu, ut onkauwonkq, ut nashauwe, meechhettit pigse weyaus, kah nishkeneunkquok, kah mishabohques, pish moaeu mohtupaeog wussin Jéhovah.
66.18 Newutche n8wahteoh wutanakausuonganooash, kah wuttenantam8onganooash: pish peyaum8, pish nummukkinnumunat wame wutohtimoneash, kah unnont8waongash, kah nag pish peyaog, kah pish naumwog nussohsumoonk.
66.19 Kah nupponum kuhkinneasuonk ut kenugke nagoh, kah nutann8noog en wutohtimoinneat, neg pohquohhokig, en Tarshish, Pul, kah Lud, neg p8tonkinoncheg ahtompeh, en Tubal, kah Javan, en noadtit munnohannehtu, neg matta n8tamógig n8woweenomitteaonk, kah matta naum8og nussohsumoonk, kah nag pish wahteauwahuwaog nussohsumoonk ut kenugke Gentilsut.
66.20 Kah nag pish paudtauaog wame kemat8oh, wutch mag8onk en Jehovahut, wutch wame wutohtimoinneat, ut horsesut chariotsut, kah littersut, kah ut mulsut, kah ut kogkinupshae puppinashimwut, ut n8neetupanatamwe wadchúmut, ut Jerusalem, wussin Jehovah, onatuh wuneechanoh Israel paudtaúunit mag8onk, ut pohkishqúadt, ut wekit Jehovah.
66.21 Kah wonk nag nawhutch nunneemunoog wutche sephausuenuog kah Levitsog wussin Jehovah..
66.22 Newutche neane wuske kesukquash kah wuske ohke, nish pish ayimonish,
66.23 Kah pish nnih, wutch pasuk wuske nepauzsaut en onkatoganit, & wutch pasuk saboth en onkatoganit, wame weyaus pish peyaog wowussitteamuneat ut anaquabeh wussin Jehovah.
66.24 Kah nag pish sohhamwog, kah pish moninneauwáog nupp8e wuhhogkau[h], wosketompaog neg ayeuuhkonittue panneussehtaitcheg, newutche wutask8kin8uh matta pish nupp8oh, kah wunn8tomw8 matta pish onthamm8un, kah nag pish unkquanumukqussuog ut wame weyausut.