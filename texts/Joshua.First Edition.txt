1.1 ONK mahche nuppuk Moses, wuttinneumoh Jehovah, n$nih, Jehovah ken8nau Joshuahoh, wunnaumonuh Nun, wuttinneumoh Moses, n8wau.
1.2 Moses nuttinneum nupp8: newutche yeuyeu neepaush, qushkodteash yeu Jordan, ken kah wame yeug missinninnuog, en ohkeit ne anumauog, en wunnaumonat Israel.
1.3 Nish$noh ayeuonk ne kusseet pish tashkukkom8m8uk, ne kittinnumauúneau, ne anogkup Moses.
1.4 Wutch touohkomuk, kah yeu Lebanon nô pajeh kehteihtequt, Euphratese seip, wame wutohkeyeu Hittitsog, onk ya[é]n kehche ketahhannet, nogque adt wayont, ne pish kussissepoiyeum8.
1.5 Matta pish howan tapenum8 neepauun ut anáquabean nesohke pomantaman: neane weetomogkup kuppa[n]shadtauwahun8, asuh kutohquanumun8.
1.6 Menuhkesish, kah wunnewutt8antásh, newutche pish kutchachaubenumau yeug missinninnuog, wutch ahtoonk, ohke ne chadchekeimogkup wut8shiñeunk nuttinnumauonaout.
1.7 Webe menuhkeish, kah m8cheke wutt8antash, onk woh kukkuhkinneas ussenat, neaunag wame naumatuonk ne Moses nuttinneum an8nukqueop ahque qushkehtash en unninnohkounit, asuh menadcheanit, onk wóh k8ne sóhkaus uttoh aoan.
1.8 Yeu naumatué wussukwhonk matta pish amaemun8 wutch kutt8nut, qut pish nekuttit natwontamun kesukodae & nukkonae, onk who kukkehkinneas ussenát wame ne adt wussukwhosik, newutche neit pish k8niyeuheoh kummay, kah neit pish k8wantamwe ussem.
1.9 Sunnummatta kutann8nunóh; menuhkesish, wutt8antash, ahque wabesish, asuh chepsash, newutche Jehovah kum-Manitt8m k8wetomuk uttoh aóan.
1.10 Neit Joshua ann8nau missinninnue annohsuén[ú]h, n8wau.
1.11 Pánnupwushak ayeuteáenuut, kah ann8nók missinninnuog, n8wagk, quaquoshwehtam8k meetsuongash, newutche ash na nishikquinogkodtinôgkup, pish kuppaumukomw8 yeu Jordan, petukonut ahtauunat[-] ohke, ne Jehovah kum-Manitt8mw8 anumungqueóg ohtáuunat.
1.12 Kah Joshua ken8nau Rubenitsoh, kah Gaditsoh, kah pôhshe wutchippan8onk Manasseh, n8wau.
1.13 Mehquotam8k wuttinnowaónk ne Moses wuttinneumoh Jehovah ann8nukqueôgkup, n8wop, Jehovah kum-Manitt8mw8 kutanwôsinéhhikw8, kah yéu kittinnumunkquneau ohke.
1.14 Kummittumwuss8woog, kah kuppeissisum8oog, kah kenetaseum8oog, pish appu[ó]g ohkeit ne Moses ánumungqueogkup, wutch wutuhshame Jordan: qut pish kenau[-]wamee kupaumushaumw8 anaquabhettit kematt8óog, wame ménuhkesuenuog, kah pish kutannumauóog.
1.15 Nô pajeh Jehovah anwosineheont kematt8oh, neane aninnumungqueog, kah wutóhtauunnaoont ohke, ne Jehovah kum-Manitt8mw8 anumauont: neit pish kukqushkemw8 en kutohtoongane ohkeyeuout kah kutohtauunneau, ne Moses wuttinneumoh Jehovah aninnumungqueogkup, wutushame Jordan, nogque adt pashpishont.
1.16 Kah namp8hamauaog Joshua, n8waog, wame ne anunn8seog nutussenan, káh uttoh an moncheaheog, nutónan.
1.17 Neane kukkehtauogkup Moses ut nish$noh teag, ne kittinne kukkehtauununan: webe Jehovah kum-Manitt8m weetomukqush, neane wetomomp Mosesoh.
1.18 Howan ayeuuhkonittue cheketog kutann8team8onk, kah matta kukkehtam8k kutann8team8ongash, wame neanann8nat, pish nushau, webe menuhkesish kah wutt8antash.
2.1 KAh Joshua wunnaumonuh Nun, ann8nau neesuoh wosketompoh wutch Shittim, keme natauwohheó[n]at, n8wau, monchek, kuhkinneam8k ohke, yeu Jericho, kah nag moncheog, kah petutteaog nanwun8dsquauausuenin wekit, ussowesu Rahab, kah ne ukkoueneau.
2.2 Kah unnon Jerichoe ketass8t n8waog, kusseh, yeu peyoneau wosketompaog wa[n]onk8kup, wutch wunnaumonat Israel, natinneakontamunat ohke.
2.3 Kah Jerichoe ketass8t ann8team8 en Rahabut n8wau, sohh8wus wosketompaog neg peyoónukqueaneg, neg petutteacheg kekit, newutche nag peyaog natinneakontamunat wame ohke.
2.4 Kah mittamwossis nemunau wosketompuh, kah wuttátashuh, kah yeu wussin, nuppeyaonuk wosketompaog, qut mat n8waheoog uttoh wamhéttit.
2.5 Onk n$nih, papaume k[ó]bhamuk squontamash, papohkenagk, wosketompaog sohhamwog: uttoh aáhettit wosketompaog mát n8wahteauouun: wuñaumatehtuhh8k téanuk, newutche woh kummattano[ô]og.
2.6 Qut neh u[p]pas8oh ut wohqut weetuomut, kah neh upputtogguhwhoh nashpe hashabuhtugquoh, neh wânashoncheh ut wohqut.
2.7 Kah wosketompaog wunn8suttahwhouh én Jordane mayut, wehque ahhut t8shkemuk, káh quenau neg n8suttahwhoncheg sohhamwehettit, yánittanumwog.
2.8 Kah ash kaehetteg, nah ukkuhqueonuh en wohqut.
2.9 Kah unnau wosketómpuh, n8wahteoh Jehovah kittinnumunkou ohke, kah k8wabesuónitteáongan8 nunnuhkukkongqunan, kah wame neg wodohkitcheg ohkeit, sauunumwog newutche kenaau.
2.10 Newutche n8tamumunonup utoh an Jehováh nunnobuhteunkup musqúe ketahhanne nippeash wutche kenaau, wajsohhamog Egypt, kah uttoh anheogkup nesuog Amoritse tahs8tamwog, neg apippaneg ogkomuk Jordan, Sihon kah Og, neg pápaquánne paguanogig.
2.11 Kah quenau n8tamog nutahh8unonash mahtupohteau, kah matta ahtano wutt8anatam8onk howae wosketompaut, newutche kénaau, newutche Jehovah kum-Manitt8mw8, noh Godeu8, kesukqut wohqut kah ohkeit agwe.
2.12 Kah newutche k8wehquetumauonumw8 chadchekiegk nashpe Jehovah, mahche womoausue nehenog? kenaau wonk womoa[u]sue nehteo8g n8sh week kah aninnumiek wunnamuhkut kukkinneasuonk.
2.13 Onk woh kukketeahomw8 n8sh kah nokas, kah nohtonukqussuog kah neetahtuog, kah wame ne adtahsheghettit, kah pohquohwuttau8k nukketeaonganun wutch nuppunat.
2.14 Kah wosketompaog wunnamp8hamauouh, nukketeáónganun, wutch kukketeaongan8, matta ket8hkontam8an yeu n8tamanatam8onganun: kah pish n$nih Jehovah aninnumungqueog ohke, pish k8womoausue kah wunnamuhkuteyeue nehennumun.
2.15 Neit wun8kompanuh nashpe pémunneat papashpe kénogkeneganit: newutche wee[e]tu otanae pummeneutunkanit ohteau kah noh ayeu woskeche neutunkan.
2.16 Kah nah wuttinuh ongq wadchuut, ishkont n8swuttauowacheg kenogskunkumw8, kah na$ut puttogkquegk nishikquinne, nô pajeh n8swuttauwaenuog ukqushkenaoont, kah ompetak woh kummonchemw8.
2.17 Kah wosketompaog wuttinouh, wutchimitteaadtunkanan yeu chadchekeyeuwaonk, ne chadchekeyeuwaheog.
2.18 Kusseh, petutteaog ohkeit, pish kukkushpinoh yeu musque tuttuppunoahtog ut kenogkaneganit, ne nashpe n8kaneog: kah pish kuppaso[u] k8sh kah kokas, kah kenóhtonukqussog, kah wame neadtáhshinnined k8sh en kekit.
2.19 Onk pish n$nih, howan sohhog wutch squontâme kekit en tauummáogquehtu, 8sqheonk pish ohteau nehenwonche uppuhkukqut, kah nenawun mat pish n8chumitteaunán, kah howan weetomukquean weetuomut, 8sqheonk pish nuppuhkukqunnónut ohteau, howan wunnutcheg nukkúhkungqut.
2.20 Kah ket8hkontaman yeu n8tamanatam8onganun, neit pish nutompenum wutch kutchadchekeimúnnanónut, ne chadchekeyeuwáheog.
2.21 Kah noh n8wau, neaunag kukkutt8ongan88ash nenaj, kah noh moncheáheuh, kah moncheog: kah noh kenéhpinau msqui tuttupinoh kenogkeneganit.
2.22 Kah moncheog kah peyaog wadchuut, kah na wutapineau nishikquinne, nô pajeh n8swuttuhh8wacheg ukqushkenaóont, kah nn8swuttuhh8wacheg wunnatinneahwhóuh pannuppe wame mayut, qut mat wunnamheouh.
2.23 Neit neesuog wosketompaog qushkeog kah n8keog wutch wadchuut, kah paumwusháog, kah peyaóunáog Joshuahoh wunnaumonuh Nun, kah wuttinnoneau wame ashpunáhettit.
2.24 Kah unnaog Joshuahoh wunnamuhkut Jehovah ponam nunnutcheganunónut wame ohke, newutche wame neg wadohkitcheg ohkeit, mohtupaéog wutche kenawun.
3.1 KAH Joshua omohkeu nompoáeu, kah ontappuog wutch Shittim, kah peyaog Jordan, nagum kah wame wunnaumonuh Israel, kah na kouénea[u] ash papaumwusháhettegkup.
3.2 Onk n$nih, mahche nishikquinogkok, aninnohsuenúog pannupwushaog ayeúteauh.
3.3 Kah nag ann8náog missinninnúh n8waog, naumóg wunn8wae wut$Arkum Jehovah kum-Manitt8mw8, káh sephausuenuog Levitsog kôunukeg, neit pish kutontsapmw8 wutch kutáyeuonganuóut, kah kutasukômw8.
3.4 Qut pish ut8sukóm8onkaneu8 nashaue kenaau kah nag, papaume neesit muttanongane ishquanógkodtut nashpe quttuhhum8onganit, ahque pás8sukom8k, onk woh k8wahteomw8 may uttóh woh aóóg, newutche aquam yeu may kuppomusháuneau.
3.5 Kah Joshua unnau missinninnúh wunneetupanatamwáhúk kuhhogkaóog, newutche saup Jehovah pish monchanatamwe ussu ut kenugke kenaau.
3.6 Kah Joshua ken8nau sephausuenuh, n8wau, tohshiñum8k wuñ8waongane Ark kah paumwushagk negonuhk8k missinninnuog, kah tohshinnumwog wunn8waongane Ark, kah negonuhkauwaog missinninnuh.
3.7 Kah Jehovah unnau Joshuahoh, yeu kesukok n8che kummishhesh anaquabhettit wame Israel, onk woh nag wahteauog neane weetomogkup Moses, ne kuttin weetomunun.
3.8 Kah pish kutann8n sephausuenuog neg tá[h]shinukeg 8n8waongane Ark, n8wash, peyaog kehchip[a]m Jordan, pish kutchequnikkompom8 ut Jordan.
3.9 Kah Joshua unnau wunnaumonuh Israel, peyonk kah n8tam8k wuttinn8w[á]ongash Jehovah kum-Manitt8mw8.
3.10 Kah Joshua n8wau, yeu pish k8ch waheóneau pomantamwae God k8weetomuk8, kah noh pish auma8hkauoh, káh matta pish panushadtauwahuwoou, wutch anaquabeog Cananitsoh kah Hittitsoh kah Hivitsoh kah Perisitsoh, kah Gergashitsoh k[á]h Amoritsoh, kah Jebusitsoh.
3.11 Kusseh wunn8waónkane Ark, noh Lorduit ut wame ohkeit, kenegonukongkou en Jórdan.
3.12 Newutche yeuyeu nemun8k nabo neesuog wósketompaog wutch Israelle chippa[n]8wonganehtu, wutch nish$noh chippan8onk pasuk wosketomp.
3.13 Kah pish n$nih, wusseet8oash sephausuenuog neg tahshinukeg wut-Arkum Lord, noh Lorduit ut wame ohkeit, quenau anwosinnehettit ut Jordane nippeit, Jordane nippeash pish tummussumunash wutch nippeash nish womsitchuogish wutch kohkuhquag, kah nish pish kutongquaash.
3.14 Kah n$nih missinninnuog ontsaphettit wutch wekuoont, qushkogkonat Jordan, kah sephausuenuog tahshinukeg wunn8wae Ark anaquaushahettit missinninnuog.
3.15 Kah nag kôunukeg Ark paáhettit Jordan, kah wusseet8óash sephausuenúog neg kôunukeg Ark, másukkomohettit weekqshik nippe (newutche Jordan ánuwutchuan wassábanukquosh ut adtkepenumwahittimuk.)
3.16 Nippeash nish 8mushitchuogish wutch waábe neepom8ash, kah kutongquaash, n[ô]ohteau wutohtan Adam, ne kishke Zaretan: kah nishwomussitchuogish nogque mukoshquttae kehtahhannit, salte keihtoh, mohtshaash, kah tummessumunash: kah m[i]ssinninnuog qushkodteaog en piuhsuke Jericho.
3.17 Kah sephausuenuog neg tahshinnukeg wunn8wae wut-Arkum Jehovah, menehtekompaog ut nunnobohte[á]iyeu ut nôeu Jordan, kah wame Isralitsog qushkoteaog nunnobohteaeiyeuut, nô pajeh missinninnuog mahche qushkodteahettit Jordan.
4.1 Kah nnih wame missinninnuog mahche qushkodteahettit Jordan, neit Jehovah kenonau Joshuáhoh, n8wau.
4.2 Nemunok nabo nesuog wosketo[m]paog wutch missinninnuut, wutch nish$noh chippan8onk wosketomp.
4.3 Kah n[a]g ann8nok, nemunnum8k wutch noeu Jordan, wutch ayeuonganit, uttoh sephausuenuog wusseet8oash menehtikompatagkup, nabo neenash qussukquanash, kah nish pish kukqushkodteawuttauunáoash ka[h] kenukkódtumanaoash ayeuonganit uttoh kaeog yéu nohkóg.
4.4 Neit Joshua wehkomau nabo nes8oh wosketompuh, ne[h] quaquoshwunoncheh wutch wunnaumonat Israel, wutch nish$noh chippan8onganit wosketomp.
4.5 Káh Joshua wuttinnuh negonne paumwashagk wut-Arkum Jehovah kum$Manitt8mw8, en nanashaue Jordan, kah nemunnum8k nish$noh wpasuk kenaau qussuk ut kuttugkeoont, neaunogketamuk wutchippan8ongan8oash wunnaumonuh Israel
4.6 Onk woh yeu kukkinneasuonganinno ut kenugke kenaau: keneechan8oog, ohannume ahquompak, nat8tomauahettit 8shuoh, n8wahettit, toh nauwuttam8m8ash yeush qussukqunash?
4.7 Neit nag pish kenamp8hamauaog, Jordane nippeash tummussumunupash ut anaquohtag wunn8waongan[é] wut-Arkum Jehovah, quoshkodteaum8uk Jordan, Jordane nippeash tummussumunapash: kah yeush qussukquanash pish wutch mehquontamóonk wutch wunnaumonuh Israel micheme.
4.8 Kah wunnaumonuh Israel wutusseneau neanann8nont Joshua, kah neemunnumwóg nabo neenash qussukquanash, wutch nashaue Jordan, neanomp Lord Jóshuahoh, nean ogkémit wutchippan8ongan8oash wunnaumonuh Israel, kah weeche qushkódteaneeteomuh, en ayeuonganit uttoh kaehéttit, kah na upponamunneau.
4.9 Kah Joshua numwongquodtau nabo neenash qussukquanash, ut noeu Jordan, ut ayeuonganit uttoh sephausuenuog, neg kôunukeg wunn8wae Ark, wusseetóash neeputtagkup, kah nish na ohteau yeu pajeh yeu kesukok.
4.10 Newutche sephausuenuog, neg kôunukeg Ark, neepóog nashau[e] Jordan, nô pajeh nish$noh teag kezte[a]uunat, ne Lord ann8nomp Jóshuahoh, ukken8nonat missinninnuh neaunag wame ne Moses anann8nomp Joshuahoh, kah missinninnuoh kenupshauog, kah qushkodteaog.
4.11 Onk n$nih, wame missinninnuog mahche qúshkodteahettit, neit wut-Arkum Jehovah qushkodteom8, kah sephausuenuog ut anaquabhettit missinninnuog.
4.12 Kah wunnaumonuh Reuben kah wunnaumonuh Gad, kah pohshu wutchippan8 onk Manasses, kenauwamée qushkodteaog anaquabhettit wunnaumonuh Israel, Moses ne anomp.
4.13 Papaume yauunchage muttannunk, quaqúoshwéog en ayeuwuttinneat, qushkodteaog anaquabit Jehovah en ayeuwuttinneat, ut Jerichoe mukoshquttaéhtu.
4.14 Ne kesukok Jehovah mishehh[é]au Joshuahoh anaquabhettit wame Israel, kah wuttinne qushóuh, neane qusháhetteup Mosesoh, nisohkepomontog.
4.15 Kah Jehovah ken8nau Joshua, n8wau.
4.16 Ann8s sephausuenuog neg kounukeg wauwae Ark, kuhkuhquegk wutch Jordan.
4.17 Newajeh Joshua ann8nomp sephausuenuh n8wop, kuhkuhquegk wutch Jordan.
4.18 Onk n$nih, sephausuenuog neg kounukeg wunn8waé wut-Arkum Jehovah, kuhkuhquehettit wutch nashaue Jordan, wusseet8ash sephausuenuog, tahshem8uk en nunnobuhteaiyeuut, neit Jordane nippeash qushkem8 en wutayeuonganit, kah anuchuan wame uppunukquhkont, ne asemoukup negonne.
4.19 Kah missinninnuog kuhkukqueog wutch Jordan piukque quinuhhog, negonne nepauz, kah tuppuksinwog ut Gilgal, wutchépwoayeue sussuppoi Jerichó.
4.20 Kah yeush nabo neesinash qussukquanash, nish nemunnumohettiche wutch Jordan, Joshua ponamunapash ut Gilgal.
4.21 Kah ken8nau wunnaumonuh Israel n8wau, kummukkiesum8óog, ohanumag nat8tomauahettit 8sh8oh, n8wahettit toh nauwuttam88ash yeush qussukquanash.
4.22 Neit pish keneechan8oog k8wahteau wah[è]oog, n8wagk Israel qushkodteopanneg yeu Jordan ut nunobohteaiyeuut.
4.23 Newutche Jehovah kum-Manitt8mw8 nuñobohteaiyéuteop Jordan nippeash ut anaquabeog, nô pajeh kukqushkogkonaoont neanteunkup Jehováh kum-Manitt8mw8 mushque kehtoh, ne nanabohteatunkup ut anaquabeog, nô pájeh qushkodteaog.
4.24 Onk woh wame ohkee missinninnuog wehteauog wunnutcheg Jehovah, ne menuhki, onk woh kummicheme qushaumw8 Jehovah kum-Manitt8m.
5.1 ONk n$nih, wame Amoritse ketass8tamwog, neg wutcheksuwadtinae Jordan k[a]h wame Kananitse ketass8tamwog, neg kishke ketahhannit, n8tamwehettit, Jehovah nunnobohteatoou Jordane nippeash, wutch anaquabhettit wunnaumonuh Israel nô pájeh nukqushkogkonanonut, neit wut[a]hh8oash mohtuppaem8, kah matta wonk [n]ashaonganeog, newutche wunnaumonuh Israel.
5.2 Ne ahquompak Jehovah unnau Joshuahoh ayish kenehquogwosh, kah wonk quoshqus wunnaumonuh Israel nahohtóeu.
5.3 Kah Joshua ayim kenehquogwosh, kah quoshquswau wunnaumonuh Israel, ut uhquaeu wadchuut[-]
5.4 Kah yeu waj Joshua quoshqushwomp wame missinninnuh neg sohhogig wutch Egypt  nompaasog, wame ayeuteaenuog, nupp8og ut touohkomukqut ut mayut mahche sohhamwehettit wutch Egypt.
5.5 Kah wame missinninnuog neg sohhogeg, nag quoshqusóog, qut wame missinninnuog, neg nekitcheg ut touohkomukqut, ut mayut ne áahettit sohhamohettit wutch Egypt, neh matta ukquoshqusouh.
5.6 Newutche wunnaumonuh Israel pomushaog ut touohkomuk yauunchage kodtumwae, nô pajeh wame missinninnuog, ayeuteaenuog neg sohhogig wutch Egypt, mohtuppaéhettit, newutche mat noswéhtamoog 8wadtauatonkqussuonk Jehovah, neh Jehovah chadchekeimómpuh, woh matta wunnahtinóunat ohke, ne Jehovah chadchekeimomp wut8shiñeuh kuttiñumunkqunnanonat, ohke ne tomogok sogkodtunk kah hony.
5.7 Kah wunnechán8oh neh nompe waápenonché, neh Joshua ukquoshquswoh newutche nag matta quoshqusauseog, newutche nag matta ukquoshquswóuh mayut.
5.8 Onk n$nih, mahche quoshquswáhéttit wame missinninnúh, ne wutaiinneau, ut tuppuksinóe ayeuonganit, nô pajeh wunneetskesinneaóont.
5.9 Kah Jehovah unnau Joshuahoh, yeu kesukok nut[á]máequánum, ukkekómuwaonk Egypt wutch kuhhogkaóut, newaj ayeuónk hettamuk Gilgal yeu pajeh yeu kesukok.
5.10 Kah wunnaumonuh Israel tuppuksinwog ut Gilgal, kah nanawehteaog paumukôadtuonk, nabo yauquinohhog nepauz wanonk88k ut Jerichoe mukoshquttaéhtu.
5.11 Kah nag meechwog nukkonuminneash ut ne ohkeit, nompuhkeit mahche paumukóadtuonganeu8k mat seane petukqunnegash, kah apwôsue weatchiminneash, ne nan kesukok.
5.12 Kah ahque Mannahóou nompuhkeit, mah[c]he meechhettit nukkónuminneash ne ohkeit, kah wunnaumonuh Israel matta wonk Mannahomeog, qut meechwog Cananae ohkee meechummuonk ne kodtum8k.
5.13 Onk n$nih, Joshua apit kishke Jericho spadtauwompu, kah natauwompu, kah kusseh, wosketomp piussittikompauwehtauog, kodtinausu wuttogkodteg ut wunnutcheganit: kah Joshua nóh au, kah wuttinuh, ken nuttaihein, asuh á8hkonukqueog?
5.14 Kah n8wau matta qut, ukkeichimummugquompomoh wutáyeuwehteomoh Jehovah, yeuyeu nuppeam.
5.15 Kah ukkeichimummugquompomoh wutáyeuwehteamoh unnau Joshuahoh, ompenish kummokis wutch kusseetit, newutche ayeuonk ne neepauwéan, wunnetupanatamweyeu8. Kah Joshua wutussen.
6.1 ONk Jericho menuhke kuppuhhausu, newutche wunnaumonuh Israel, matta how[a]n wussohham8h, kah matta howan petutteóh.
6.2 Kah Jehovah unnau Joshuahoh, naush, nummag Jericho ut kenutcheganit, kah noh kehtass8t, kah manuhkesitcheg.
6.3 Kah pish k8weinohkomumw8 keitotan, wame ayeuhteaenuog, pasukqut weenushagk keitotan, ne pish kutussen nequtta tahshikquinne.
6.4 Kah nesausuk tahsuog sephausuenuog, pish kenunnumwog nesausuk tashinash ramse askonne monopuhpequonash ut anaquohtag Ark: kah nes[a]usuk adtahshikquinogkok, pish k8weénushaumw8 keitotan nes[a]usuk tahshit nompe, kah sephausuenuog pish puhpequaog monopuhpequan[a]sh.
6.5 Onk pish n$nih, sepe puhpequahettit nashpe ramse askonoh, kah n8tamog ummishont8waonk m[o]nopuhpequash, wame missinninnuog pish mishont8wáog, nashpe missi mishont8wasonk, kah keitotan[a]e wononous pish n8kshau, kah missinninnuog pish kuh[k]uhqueog, nish$noh wosketomp piuhsukeh.
6.6 Kah Joshua wunnaumonuh Nun, wehkomau sephausuenúh, kah wuttinuh, tohshinum8k wunn8wae ark, kah nesausuk tahsuog sephausuenuog, nesausuk tahshinash ramse askonne monopuhpequash kenunnumóhettich ut anaquohtag wut-Arkum Jehovah.
6.7 Kah unnau missinninnuh, kitchittô[u]shagk, kah weénuhkom8k otan, kah noh kenauwamit, ki[t]chittóushaj anaquohtag wut-Arkum LORD.
6.8 Onk nnih, Joshua kôn8nont missinninn[û]h, nesausuk tahsuog sephausuenuog kôunoncheg nesausuk tahshinash ramse askonne monopuhpegquash, kitchittôushaog anaquabit Jehovah, kah puhpequ[a]og nashpe monopuhpegquash, kah wunn8wae wut$Arkum Jehovah nah wutasukauoh. 
6.9 Kah kenauwameenuog negonuhkouáog sephausuenúh neg papequohtun[k]ig monopuhpegquash, kah wuttámiyeu as8hkauwushaum8 Ark, kóchittóusháhettit, kah pohpequohtauwéhettit nashpe mônopuhpequash.
6.10 Kah Joshua mahche ann8nop missinninnuh, n8wop, mishont8wahteogk,asuh neeshk8wáteogk, asuh kutt8onk sohham8m8uhkitch wutch kutt8n8wóut, no pajeh kesukodtut, unninnóg mishont8wagk, neit pish kummishont8wamw8.
6.11 Neit wutArkum Jehovah quinnupuhkom keitotan, quanuppuhkomwéhettit pasukqut, kah petutteaog tuppuksinnowónganit, kah kouéog tuppuksinn8wonganit.
6.12 Kah Joshua nompoáeu omohku, kah sephausuenúog tahshinnumwog wut-Arkum Jehovah.
6.13 Kah nesausuk tahsuog sephausuenuog, kôunnúkeg nesausuk tahshinash ramse askone monopuhpequash ut anaquohhtág wut-Arkum Jehovah, nagwutteae kutchittôushômo, kah puhpequohtoog monopuhpequonnash, kah kenauwameenúog wunnegonuhkaúooh, qut wuttámiyeu wutasukóngquneau wut-Arkum Jehovah, kodchittôusháhettit kah pohpequohtauéhettit monopuhpequanash.
6.14 Kah nahohtôeu kesukok wéenushâadtamwog keiht8tan pasukqut, k[a]h qushkeog en tuppiksinn8onganit, ne wutusseneau nequtta tahshik kesukquae.
6.15 Kah nnih, nesausuk adtahshikquinukok, nompoaeu omohkeog adchuwompog, k[a]h quinnupu[h]komwog otan, neasehettit, nesausuk tahshit nompe, webe ne kesukok quinnupekomwog otan nesausuk tahshit nompe.
6.16 Kah nnih, nesausuk tahshit nompeeu8k, sephausuenuog papequohtauéhettit nashpe monopuhpequ[a]nash, Joshua unnau missinninnuh, mishont8wagk, newutche Jehovah kittinnumunkou keitotan.
6.17 Kah keihtotan pish matanatamun, ne, kah wame ne noh ohtag, en Jehovahut: webe Rahab nanwun8dsqaausuénin pish pomantam, nagum kah wame neh weetomukqutcheh ut wetuómut, newutche adtahshau ann8naénuh neh ann8nogkitcheh.
6.18 Kah kenaau pehnont nanauánum8k kuhhogkaóog wutch matanatamwe teaguasinit, ishkont kummatánumwéheomw8 kuhhogkaóog neemunnumóg matanatamwe teag, kah kummatánatamwehteomw8 Israelle tuppuksinn8onk, kah k8tamehteauune[á]u.
6.19 Qut wame silver kah gold, kah brasse kah irone wishquash, nish wunnetupanatamweyeu8ash en Jehovahut: nish pish peyaum8ash wunnompakouunukkomukqut Jehovah
6.20 Neit missinninnuog mishont8waog, sephausuenuog papequohtauwéhettit monopuhpequanash, kah nnih, missinninnuog n8tamwéhettit wadtauatonkqussuonk monopuhpeg, kah missinninnuog mishont8wae mishont8waog, neit qussukquaneutunk sukkunkquosheau, neit missinninnuog kuhkukqueog en keitotanat, nish$noh wosketomp p[i]uhsuke anaquakompauut, kah nag sohkomwog keitotan.
6.21 Kah papaquanne paguanâog wame neh apinitche otanat, naneeswe wosketomp, kah mittamwossis, wuskeiog kah kechisog, kah ox, kah sheep, kah asse nashpe an kenag togkodteg.
6.22 Qut Joshua unnop neesuog wosketompaog neg nátauohtunkuppanneg ohke, petutteak nanwun8dsquaausuen wekit, kah nawutch sohh8wun8k mittamwossis, kah wame ne ohtunk, neane chadcheimogkup.
6.23 Kah wuskenuog neg natauwáhôhpaneg petutteaog, kah sohh8wunaog Rahaboh, kah 8shoh, kah ohkasoh, kah wunohtonukqussoh, kah wame ne adtahshegit, kah sohh8wunáog wame anonkumoncheh, kah wunnukonóuh poquodchit Israelle tuppuksinnowonganit.
6.24 Kah chikohsumwog keitotan nashpe n8taut, k[á]h wame ne noh ohtagup: webe silver kah gold, kah brasse kah irone wishquash, upponamunash, ut wunnompak8unikkomukqut Jehovah.
6.25 Kah Joshua pomantamwaheau Rahaboh nanwun8dsquaausueninuh, kah 8shoh neadtahshinénit, kah wame ne ahtunk, kah noh ayeu ut Israelut yeu pajeh yeu kesukok, newutche adtahshau ann8naénuh neh Joshua ann8noncheh natauwohtinat Jericho.
6.26 Kah Joshua wutchadchekeyéuwaheuh ne ahquompak, n8wau, Matanumunaj wosketomp ut anaquabit Jehovah, noh neepauit kah ayik yeu otan Jericho, pish wunohtoou ne quenohtag ut mohtommegheoncheh, kah ut uppeissesimoh pish 8squontahkonuh.
6.27 Kah Jehovah wetomau Joshuahoh, kah w8weenom[á]onk wahteauwáhuon pannuppe wame wutohtimóneat.
7.1 QUt wunnaumonuh Israel panneusseonk usseog, p[á]paume ne matanatamweyeuuk: newutche Achan wunnaumo[u]uh Carmi, wunnaumonuh Zabdi, wunnaumonuh Zerah, wutch wutcheippan8onganit Judah nemunum ne matanatamweyeu8uk kah ummusquanitteaonk Jehovah nashqunau ayeuuhkonittue wunnaumonuh Israel.
7.2 Kah Joshua ann8nau wosketompuh wutch Jericho en Ai, ne kishke Bethaven, wutcheksuiyeu Bethel, kah nah ukken8nuh kah wuttinoh kuhkuhquegk, kah natawohtau8k wutohtimoin, kah wosketompaog kuhkuhqueog, kah natauwohtóog Ai.
7.3 Kah qushkeog en Jóshuahut, kah wuttinouh, kuhkuhquehettekitch wame missinninnuog, qut papaume, neese muttannonganog kussuog asuh papaume nishwe muttannonganog kussuog wosketompaog kuhkuhquehettich, kah togkodtamwehettich Ai, kah wame missin[n]innuog ahque ahchue na áhettich, newutche nag ogguhsuog.
7.4 Kah na kukkuhqueog papaume nishwe muttannunganog kussuog wosketompaog, kah wussemóog a[ñ]aquabhettit wosketompaog Ai.
7.5 Kah Aie wósketompaog nag nushaog papaume nishwinchag kah nequtta tahsuog wosketompaog: newutche wunn8suttahwhouh wutch squontamehtu: nó pajeh Shebar[im], kah wuttogkomouh womussinit, newajeh missinninnuog wuttahh8oash mohtappaem8uk, kah ogqueneunkqussuog nippeit.
7.6 Kah Joshua nehneguhkom wuthogk8unash, kah penushadtam wuskesuk en ohkekontu, ut anaquohtag wut-Arkum Jehovah, no pajeh wunnonk88k, nagum kah Israelle Eldersoh, kah ponamwog puppissi uppuhkukk8out.
7.7 Kah Joshua n8wau, touane woi Lord Jehovah: tohwhutch qushkodteaheadt Jordan yeug missinninnuóg, kuppondeanonut wunnutchegan8out Amoritsog, kuppaguasunnanonut? napéhnont tapeneamagus wutohkin ogkomut Jordan.
7.8 Woi Jehovah toh woh nussin, Israel wussemohettit ut anaquabenit ummatwom8uh:
7.9 Newutche Cananitsog, kah wame neg wadohkitcheg ohkeit pish wunn8tamunneau, kah pish n8weinuhkonkqunonog, kah pish tummehthamwog n8wesuonganun wutch ohkeit, kah toh woh kutussem wutch kummishe wesuonk.
7.10 Kah Jehovah unnau Joshuahoh, neepaush, tohwutch yeuin sepsinn8wontaman kuskesuk.
7.11 Israel matchesu, kah matchenehteauog n8n8wáonk, neanann8nogkup, newutche nemunnumwog matanatamweyeu88k, kah wonk kumm8towog, kah wonk eiantukeiyeuog, kah ukkinnukunnumunneau nehenwonche ummaumachiyeuout.
7.12 Newajeh wunnaumonuh Israel matta neepauwehetteg anaquabenit ummatwom8oh, qut wussemoog ut anáquabenit ummatwom8uh, newutche matanumoog, kah wonk matta neen k8weetomunomw8, kuttumma paguanôog noh matanumit wutch kenugke kuhhogkaoont.
7.13 Néepaush wunneetupanatamwah missinninnuog, kah n8wash, wunnetupanatamwahuk, kuhhogkaoog unne saup, newutche yeu wussin, Jeho[u]ah ummanitt8moh Israél matanatamweyeu88k, ut nashaue kuhhogkat, woi Israel, matta woh kenepoou anaquabhettit kummatwomog, nô pajeh amaunumok matanatamweyeu88k wutch kenugke kuhhogkaout.
7.14 Newutche nompuhkeit, neaunag kutchipanowongan8ash pish kuppaudtomw8: kah pish nnih, chippan8onk ne Jehovah nemunuk, pish peyaum8 neaunag wutteateashiyeuongan8, & ne, teashiyeu8onk ne Jehovah neemununt, pish peyaog wehweetuomit: kah weetu ne Jehovah pish neemunuk woh wosketompáe peyaog.
7.15 Kah pish n$nih noh nemunit matanatamweyeu8uk, pish chikoswau n8taut, nagum kah wame ne adtahshegit, newutche matchénehteau 8n8waonk Jehovah, kah newutche as8ke usseu ut Israel.
7.16 Neit Joshuá nompoae omohkeu, kah chippan8wae pas8au Israeloh, kah wutchippan8onk Judah nemunnumun.
7.17 Kah paudto wutteashiyeuonk Judah, kah nemunum wutteashiyeuongan8 Zarhitsog? kah wosketómpae pas8au wutteashiyeuongan8 Zarhitsog, kah Zabdi neemunumun.
7.18 Kah wosketompae pas8au neadtahshinuned, kah Achan wunnaumonuh Carmi, wunnaumonuh Zabdi, wunnaumonuh Zerah wutch wutchippan8onk Judah, noh nemunau.
7.19 Kah Joshua unnau Achanoh, nunnaumon, k8wehquetumoush, sohsum8ash Jehovah um-Manitt8moh Israel, kah samp8waaus kah missohhamah yeuyeu toh asean ahque attuhtah.
7.20 Kah Achan namp8hamauau Joshuahoh, kah n8wau, wunnamuhkut nummat cheeneh Jehovah umManitt8moh Israel, kah yeu kah yeu nutussip.
7.21 Naumon, kenugke sequttahham8ongash wunnegen Babilonie hogk8onk, kah néese pasuk8e silvere sheklsash, kah Golde meenan, unnuttuhkequan napanna tahshinchagkodtash sheklsash neit nish nutahchuwontamunash, kah nunnemunnumunash, kah kusseh, nish u[n]kwosuash ut ohkeit, nanashaue nekit, kah silver agwe ohteau.
7.22 Neit Joshau ann8nau ann8naenuh, káh nag quogqueog en wetuomut, kah kusseh adtáhtôsu ut wekit, kah silvere agwe ohteau.
7.23 Kah wutamaunumuneau wutch nashaue wetuomut, kah uppaudtauonaoash Joshuahoh, kah en wame wunnaumonat Israel, kah wussokanumunaoash anaquabit Jehovah.
7.24 Kah Joshua, kah wame Israel, nemunaog Achan wunnaumónuh Zeráh, kah silver kah hogk8onk, kah meenanue golde, kah wunnaumonuh, kah wuttaunoh, kah wutóxinumoh, kah wutassumoh, kah wuttus[s]hepsumoh, kah week, kah wame ne adtahshegit kah uppas'8ouh en 8nouhkoiyeue Achor.
7.25 Kah Joshua n8wau, toh$wutch wuttamheóg: Jehovah pish k8tamehuk yeu kesukok, kah wame Israel wuttattogkomouh qussukqunash, kah wutchikoswouh ut n8taut, mahche tattogkomahettit qussukqunanash. 
7.26 Kah 8waapenumauouh mishe numwonkquáu qussukquanash yeu pajeh yeu kesukok, neit Jehovah qushkinnum ummishe musquanittam8onk, newaj hettamun ayeuonk wut8nôunkôiyeumut Achor yeu pajeh kesukok.
8.1 KAH Jehovah unnau Joshuahoh, ahque wabesish, asuh chepshuhkon, weechogqush wame ayeuteae missinninnuog, kah neepaush, kuhkuhquegk [é]n Ai: naush, nummagun ut kenutcheganit Aie ketass8t, kah ummissinninneumoh kah wutotan kah wutohke.
8.2 Kah pish kittinne Ai kah ukkeitahs8tamouh, ne aseop ut Jericho kah ukkeihtass8tamómoh, webe sequetahham8ongash, kah neg netasuog, kenaau pish keneemunómw8 sequttahwhutcheg en kuhhogkaóont: adhô[n]sh onkou8táni.
8.3 Neit Joshua neepau, kah wame ayeuteae missinninnúóg, a[y]euteáe kuhkuhquenat Ai, kah Joshua pepenáuoh nishwinchage muttannonganog kussuoh menukesenúog, kah nukonáe moncheáheuh.
8.4 Kah nah wuttann8nuh, n8wau kusseh adham8k otan, ongkouotanat: nô8sukom8teogk otan, qut wame quashwegk.
8.5 Kah nen, kah wame missinninnuog neg weetomitcheg nuppas8sukomun otan, kah pish n$nih, ayeukone sohweetunkqueog neane negonne, pish n8semun ut anaquabhettit.
8.6 (Newutche pish nutasuk8e sohwetunkqunonog) no pajeh nô8sukomwaheogkut otan, newutche woh n8waog, nag wussem8og ut anaquabeog, neane negonne, newaje wussemw[é]óg ut anaquabhettit.
8.7 Neit pish keneepomw8 wutch adhosineat, kah que[n]tam8k otan, newutche Jehovah kum-Manitt8mw8 uppondamun ut kenutchegan8out.
8.8 Kah pish n$nih, sohkomog otan, pish kutchikosumw8, otan, neaunag wutann8team8onk Jehóvah, ne pish kutusseneau, naum8k kutann8nunnumw8.
8.9 Newutche Joshua ummoncheaheuh, kah nag moncheog adhosinneat, kah ayeuog nashaue Bethel kah Ai, wutcheksuayeu Ai: qut Joshua weechikquomomau missinninnuh ne nohkog.
8.10 Kah Joshua nompaeu omohku, kah ogkemau wame missinninnuh, kah kuhkuhqueu, nagum, kah Israelle Eldersoh ut anaquabhettit mississinnuog Ai.
8.11 Kah wame missinninnuog, ayeuteuh neh weetomukqutcheh, kuhkuhqueog, kah pas8tshaoh, kah peyaog anaquohtag ohtan, kah appuog nanummiyeue Ai? onk na 8nouhkoi nashaue nagumau kah Ai.
8.12 Kah nemunau papaume napanna tahshe muttannonganog kussuoh, kah wutadhosuwaheuh nashaue Bethel kah Ai wutcheksuiyeu otanat.
8.13 Kah ponahettit missinninnuh, wame ayeuteaog, neg nanummiyeu otanat, kah adhositche, wutcheksue otanat: Joshua au ne nohkog, n[ó]eu 8nouhkoiyeuut.
8.14 Kah n$nih, Aie ketass8t nag*, ukkenuppe usseneau, kah omohkeog nompoae, kah wosketomp[á]og ne otanat ayeuuhkonittue Israel sohhamwog en ayeuwutttinneat, n[á]gum kah wame ummissinninnumoh, ne adt8che kuhk8wamukup, anaquohtag mukoshqut, qut matta unnantam8 ayeuuhkonittue adhosuog, ongkou[o]tanat.
8.15 Kah Joshua kah wame Israel ogqueusseog o[m]skouut, k[á]h spuhh8waog to[u]ohkomukque mayut.
8.16 Kah wame missinninnuog neg apitcheg Ai moae wehquttuog wunn8s[u]ttahwhonaóont: kah nag n8swuttahwhaog Joshuahoh, kah mahch8wunaog wutch otanat.
8.17 Kah wanne wosketomp nukkonoun ut Ai, Asuh Bethel, noh matta n8sukauonk Israelloh, kah wohshittahshinneae nukkodtumwog otan, kah n8suttahwhaog Israeloh.
8.18 Kah Jehovah unnau Joshua[h]oh, summagunush qunno[n]tug ne ohtag kenutcheganit, nogque in Ai, newutche nummagun en kenutcheganit, kah Joshua summagunum quno[n]tug ut wunnutcheganit, nogque en otanat.
8.19 Kah adhosuog teanuk neepóog wutch wutayeuongan8out, kah quogqueog, quenau summagunuk wunnutcheg, kah petutteaog otan, kah wussohkomuneau, kah kenuppe chikkohsumog otan.
8.20 Kah wosketompaog Ai ompamuhqua[e]hettit, naumwog, kah kusseh, pukkuttae otan, ushpem8 en kesukqut, kah wanne menuhkesuonganeog yeu wutusp8hoanaout ásuh yeu nogque: kah missinninnuog neg asph8acheg touohkomuk, adtumehtauaog n8swehtohukquehetticheh.
8.21 Kah Joshua kah wame Israel namohettit adhôsuog sohkomog otan, kah otanae pukkut speem8, neit qushkeog wonk, kah paguanaog Aie wosketompaog.
8.22 Kah onkatogig ayeuuhkonittue wussohwéhtauouh wutch otanat, neit nag nashaue Israelut, nawhutche yeu nogque, kah nawhutche nanogque, kah uppaguanouh, neit matta howane squehtahwhoog asuh pohquohhamôwoh.
8.23 Kah Aie ketass8tamwoh ummissompanouh, kah paudtauonauh Joshuahoh.
8.24 Kah n$nih, Israel mahche paguohteadt wame wadohkinitche Ai, ut ohteakonit, ut touohkomuk uttoh ann8kauáhettit, kah wame panushahettit en kenag togkodteg, nô pajeh móhchinánit, neit wame Israel qushkeog en Ai, kah wuttogkomóuh nashpe kenag togkodteg.
8.25 Kah n$nih, wame neg panusháncheg ne kesukok, naneeswe wosketompaog kah mittamwossissog, nabo neese muttannonganog kussuog, wame Aie wosketomp[à]og.
8.26 Newutche Joshua matta qushkiñum8 wuñutcheg, neadt summagunukup quonontug, nô pajeh uppaquanne paguanonat wadohkinutche Ai.
8.27 Webe netassuog, kah sequttahamuk ne otanat, Israel wunneemunumunáoash wutch sequttahhamóonk, neaunag wuttinowáonk Jehovah, neanann8nont Joshuahoh.
8.28 Kah Joshua chikohsum Ai, kah wunnumunkquttauun micheme, touushinit yeu pajeh yeu kesukok.
8.29 Kah Aie ketass8tamwoh, ukkechequabunuh ut metugqut, nô pajeh wunnonk88ut: kah quenau waont, Joshua ann8team8 n8kinónat wuhhogkuh wutch mehtugqut, kah wuttinuhkonáu[h], adt petutteamuk otanat, kah wunnummonkquodtauónaóont qussukquanash, yeu pajeh kesukok.
8.30 Neit Joshua ayim Altar en Jehovah$ut um-Manitt8moh Israel, ut wadchuut Ebal.
8.31 Neane Moses an8nont wunnaumonuh Israel, neansukwhosik ut upb8kumut Moses, mamusse qussukquáe Altar, nish matta howan tahshinumwontamógish misséhchuog, kah na wuttit sephausineau chikohsue sephausuongash en Jehovahut, kah sephausuog wunohteáe sephausuongash.
8.32 Kah na wussuhkhom ut qussukquanéhtu wuttinnaumatuonk Moses, ne wasukkuhhukup ut anaquabhettit wuñaumonuh Israel.
8.33 Kah wame Israel, kah wut-Eldersumóuh, kah aninohsuenuog, kah 8sittumwaéneum8uh nág neepoog wutuhshame Arkut, kah ongkoue, ut anaquabhettit sephausuénuog, Levitsog, neg kóunnukeg wunn8wae wut[-]Arkum Jehovah, na neeswe pen8wot, kah noh nekit ut kenugke nagoh, papaushe nagoh piuhsuke wadchu Ebal, neane Moses wuttiñeumoh Jehovah, negoñe ann8nomp, nag woh 8nánumónaoont Israelle missinninnúh.
8.34 Kah ompetak ogketam wame naumatue kutt8wongash, wunnánittuongash kah matanittuongash neaunag wame ne wasukuhwhosit ut naumatue b8kut.
8.35 Matta na pasuk kutt8onk ne Moses ann8hteamup, ne Joshua matta ogketamup, ut anaquabhettit wame Israelle mukkineunk, weeche mittamwussissog kah mukkiesog, kah pen8wohteaog neg nekônukqush[à]cheg.
9.1 KAH n$nih, wame ketass8tamwog neg wutuhshame Jordan, ut wadchuuhkontu, kah ut 8nôuhkôiyeuash, kah ut wame sussuppóe mishe keitoh, piuhsuke Lebanon, wut-Hittite, kah wut-Amorite, uk-Canaanite, up-Perizite wut-Hivite kah wut-Jebusite, n8tamwehettit.
9.2 Nag miyaéog, ayeuuhkonónat Joshua, kah wame Israel, wutch pasukqunn8w[ó]nat.
9.3 Kah wadohkitcheg Gibeon, n8tamwehettit, Joshua ne a[n]teunk Jericho kah Ai.
9.4 As8kekodteámoe usseog, kah moncheog, kah ogque usséog ann8naenúut, kah nemunnumwog nukkône man8tash ut wutassesum8óut, kah wine wushquash nukkóneyeu8ash, kah tattannogkiyeuash, kah kogkáenepsuoash.
9.5 Kah nukkónokkussinash, kah kogkanepsuash ut wusseet8wóut, kah nukkonogk8unash hogk8og, kah wame neem[óu]ne petukqunegash nunóhtaash kah ogquonkshaash.
9.6 Kah auog Joshuaut, en tuppuksinn8wonganit ut Gilgal, kah wuttinóuh, kah en wosketompaut Isra[a]l, n8mun nôadtit wutohtimóneat, newutche yeuyeu wunn8wâdtuh.
9.7 Kah Isráelle wosketompaog unnaog Hivitsoh, paguodche k8wetomimun, kah uttoh woh kittin wunn8wonan.
9.8 Kah unnaog Joshuahoh, nenawun kittinninneumog, kah Joshua nah wuttinuh, howanig kenaau: kah [8]noh k8mw8?
9.9 Kah wuttinouh wutch nóadtit wutohtimoneat kittinneumog n8mumun, newutche 8wesuonk Jeho[u]ah kum-Manitt8m: newutche n8tamunán woweenomaáonk, kah wame ne asit ut Egypt.
9.10 Kah wame ne anheunt nees8oh Amoritse ketass8tamwoh, neg ongkoue Jordan, Sihon Heshbone ketass8t, kah Og Bashane ketass8t, noh apup Ashtaroth.
9.11 Newaj nut$Eldersumunonog, káh wame wadohkitcheg nutohkinonut, nukken8nukqunonog, n8waog, neemunk wutch kuppomushaongan8, kah monchek nogkushkok, kah unn8k, nenawun kittinnumog newutche wunn8wadtuh.
9.12 Yeu nuppetukqunnonganun nukkissapittae nem[u]nnumunnanonup wutch neékinonut wutch nunneemounun, nekesukok sohhámog kuppeyaonunnanonut, qut yeuyeu kusseh, nunohteau kah ogquonksheau.
9.13 Kah yeush wine wisquash nish nowapagunumagkupash, wuskehiash, kah kusseh, s8kqshaash, kah yeush nuthogk8unnunnon[à]sh, kah nummoksinunonash nukkonehiyeu8ash, wutche ayehonche nôadt pomusha[ó]nk.
9.14 Kah nag attumunáog wosketómpuh wutche ummetsuongan8, kah matta nat8tam8og ukken8s8waonk Jehovah ut wut[t]8nut.
9.15 Kah Joshua 8nohteaheuh, kah 8n8wonauh, kah uppomantamwaheouh, kah mukkinneunkane sontimóog wutchadchekeimouh.
9.16 Onk n$nih, mahche nishikquinokok, mahche wunn8wahettit, n8tamwog ne[h] wetatteamunganouh, kah nag 8weetomouh.
9.17 Kah wunnaumonuh Israel pomushaog, kah peyaog wut8tanaout nashikquinokok, kah wutotanaoash nish Gibeon kah Chephi[c]ah kah Beeroth kah Kirjath$Jearim.
9.18 Kah wunnaumonuh Israel matta uppaguanouh, newutche mukkinneongane sontimóog wutchadchekeimouh nashpe Jehovah um-Manitt8moh Israel, kah wame mukkinneonk m8m8squeunaog Sontimoh.
9.19 Qut wame Sontimoog uttamwog wame mukkineonk, nutchadchekeimounonuppanneg nashpe Jehovah um-Manitt8m8oh Israel? kah néwajeh matta woh nummussunóunonog.
9.20 Yeu nuttinheonan, nuppomantamwaheóunonog, ishkont musquanittuonk nuhkuhkongqunan, newutche chadchekeyeuwaonk ne chadchekeimogkut.
9.21 Kah Sontimoog wuttinóuh pomantamwehettich (qut tummethamwenuhettich wutch wame mukkineonk) neane Sontimóog quoshomahettit.
9.22 Kah Joshua 8wehkomuh, kah nah ukken8nuh n8wau, tohwutch wunnomp[b]eukasseog, an8waog, nenawun kenauussukauunnumun, weechayeumeog.
9.23 Newutche yeuyeu kummatanumitteamw8, kah kenaau matta pish wanne kutchippininneu8mw8 wutch missiñuuneat, kah pogkomwushaenuog kah wuttuhhupáenuog wutch week nummanitt8m.
9.24 Kah nag namp8hamauaog Joshuahoh, kah n8waog, newutche wunnamuhkut unnonaoh kittinneumog, Lord kummanitt8m ann8nop wuttinneumoh M[ó]sesoh, kittinnumunkqunaóont wame ohke, kah paguanonat wame wadohkitcheg ohkeit wutch anaquabeog, Newajeh unkque wabeseog wutch nuppomantam8onganun, newutche kenaau, kah yéu nutussenan.
9.25 Kah yeuyeu kusseh, nutapimun kenutcheganit, ne anantaman wunnegen kah sampagk unnehhinnean, né ussish.
9.26 Kah ne wuttinheon, kah uppohquohwunuh wutch wunnutcheganit wunnaumonuh Isr[â]el matta wunnushonaoont.
9.27 Kah Joshua uppogkomwushheaenuheuh, kah wuthuppaenuheuh ne késukok wutch mukkinneonk, kah wutch wut-Altarumoh Jehovah nô pajeh yeu kesukok, ut ayeuonganit ne woh pepenog.
10.1 ONk nnih, Adoni-bezek Jerusaleme ketass8t, n8tog Joshua sohkom Ai, kah papaquanne paguatanun (ne anteunkup Jericho kah ukkehtass8tomomoh, ne wuttinteauun Ai kah ukkeitass8tamomoh) kah wadohkitcheg Gibeon, wunohteaog Israelloh, kah 8wéamukshonuh.
10.2 Neit mishewabesuog, newutche Gibeon missi keihtotan, kah keitass8tamótan newutche ánue missi onk ne Ai, kah wame neg wosketompaog menuhkesuog.
10.3 Newajeh Adonibezek Jerusaleme ketass8t, ann8teamo en Hohamut Hebrone ketass8t, kah Piramut Jarmuthe ketass8t, kah Japhia Lachishe ketass8t, kah Debir Eglone ketass8t, n8wau,
10.4 Kuhkuhquegk en nuhhogkat, kah aninnumaiegk, onk woh nuttattogkodtamumun. Gibeon, newutche wunohteaog Joshuahoh, kah wunnaumonuh Israel.
10.5 Newajeh yeug napanna tahsuog Ammoritse ketass8tamwog, Jerusaleme ketass8t, Hebrone ketass8t, Jarmuthe ketass8t, Lachishe ketass8t, Eglone ketass8t, nag miáyeog, kah kuhkuhqueog, nagumau, kah wame wutáyeuwehteom8oh, kah tuppuksinwog anaquohtag Gibeon, kah wutayeuhkóntamuneau.
10.6 Kah Gibeone wosketompaog ann8tea8og en Joshuahut ut Gilgalle tuppuksinn8wonganit, n8waog, ogk8kunnukan kenutcheg, wutch kittinneumut, teanuk peyauósinan, poquohwussinnean, kah aninnumaiinnean, newutche wame Ammorits[e] ketass8tamwog, neg wadohkitcheg wadchutu, nutayeuuhkonittue miayetunkqunónog,
10.7 Neit Joshua kuhkuhquen wutch Gilgal, nagum, kah wame ayeuwutteae missinninnuh weeche nagum, kah wame menuhkoshketompaog.
10.8 Kah Jehovah unnau Joshuahoh, ahque nag qush8k, newutche nag nupponóog ut kenutcheganit, matta pish wosketomp nnag neepau anaquabean.
10.9 Newajeh Joshua teanuk peyaónont, kuhkuhqueu wutch Gilgal wompane.
10.10 Kah Jehovah wussohkauóuh ut anaquabhettit Israel, kah uppaguanuh nashpe mishe paguanittuonk ut Gibeon, kah wuttinn8hkauóuh en mayut ne anshik Bethoron, kah wuttattogkomuh pajeh Azekah kah weehque Makkedah.
10.11 Kah nnih wasemohettit wutch anaquabhettit Israel, kah wómuss[é]hettit en Bethoron, neit Jehovah uppenuhkauoh mogke qussukquanash wutch kesukqut wehque Azekah, kah nupp8og, ánue monaog nupp8og nashpe musségane qussukquanash onk nag wunnaumonuh Israel nasháhetticheh nashpe togkodteg.
10.12 Neit Joshua ken8nau Jehovahoh, ne kesukok Jehovah maguk Amoritsoh ut anaquabhettit wunnaumonuh Israel, kah n8wau ut wunnaum8ongan8óut Israel, Nepauz, chequnikompaush ut Gibeon, kah ken nanepaúhshadt ut 8nôuhkoiyauut Ajalon.
10.13 Kah nepauz chequnikompau, kah nanepauhshadt chequnappu, no pajeh missinninnuog ann8tauwansháhettit wuhhogkauh ut ummatwom8óut, sun yeu mat wussukhosin8h ut upb8kumut Jasher? neit nepauz chequnappeup ut nanashauwe kesukqut, kah matta kenuppe womsu, papaume mamusse kesuk.
10.14 Kah wanne kesukod neaneunkquodtinno negonáeu, asuh nahohtôeu, Jehovah n8tog 8wadtauatonkqussuonk wosketomp: newutche Jehovah ayeuteanshau Israeloh.
10.15 Kah Joshua qushkeu, kah wame Israel weeche en Gilgalle tuppuksinn8onganit.
10.16 Qut yeug napanna tahsuog ketass8tamwog wussemowog, kah puttogqueog ut hassunekit ut Makkedah.
10.17 Kah unnon Joshua n8won, napanna tahsuog yeug ketáss8tamwog namehheóog puttogqueog ut hassunnekit ut Makkedah.
10.18 Kah Joshua n8wau, unnequânum8k mogke qussukquanash, ut wuss[a]dt8nónukque hassunnekit, kah ne ponok wosketompaog, wunnánawehheónaóont.
10.19 Kah ahque pitchinwo[o]gk, n8swehtahh8k kummatwom8óog, kah tattogkom8k neg wuttát wágig, ahque unnauumók petutteagk wutotana[ó]ont, newutche Jehovah kum-Manitt8mw8 upponuh kenutchegan8wout.
10.20 Kah nnih, Joshua kah wunnaumonuh Israel mahche n[á]h paguanahettit nashpe mishe paguanituonk, nó pajeh mahchinánit neg sequttahwutcheg petutteaog pummeneutausu otanash.
10.21 Kah wame missinninnuog wunohteae qushkeog en tuppuksinn8wonganit, en Joshuahut, ut Makkedah: wanne howan mamontinnum8 weenun ayeuuhkonittue howáe wunnaumonuh Israel.
10.22 Neit n8wau Joshua, woshwunnum8k hassunnege wónog, kah sohh8wuttiegk napanna tahsuog ketass8tamwog, wutch hassunnekit.
10.23 Kah nag wutusseneau, kah nag wussohh8wuttauonáuh napanna tahs8oh yeuh ketahs8tamwoh wutch hassunnekit, Jerusaleme ketass8t, Hebrone ketass8t, Jarmuthe ketass8t, Lachise ketass8t, Eglone ketass8t.
10.24 Kah nnih, sohh8wunáhettit yeuh ketass8tamwoh en Joshua, neit Joshua wehkomau wame Israele wosketompâoh, kah unnau umum̃ugquompom8uh ayeuteaog, neh weechogqutcheh, pas8tshagk: ponam8k kusseet8óash wussittippukan8óut yeug ketass8tamwog, kah nag pas8tshaog, & ponamwog wusseet8oash ut nag wussittippukán8óut.
10.25 Kah Joshuah nah wuttinuh, wabesehteogk asuh chepshúhteogk, menuhkesek, kah wutt8anatam8k, newutche Jehovah pish yeu wuttinheon wame kummatwom8uh neg ayeuuhkonógig.
10.26 Kah ompetag Joshua wuttogkomuh, kah wunnushuh, kah napanna wutteáshaôhshanuh, mehtugqut, kah neg woushaog mehtugqut pajeh wunnonk8ut.
10.27 Onk n$nih, papaume ahhutt8che wayont, Jóshua ann8team8, kah nag wunn8konouh wutch mehtugqut, kah wuttinuhkonauh hassunnekit uttoh adt puttogquehetteup, kah ponamwog mogke qussukquanash hassunnekkónukqut, yeu pajeh yeu kesukok.
10.28 Kah ne kesukok Joshua sohkauau Makkedah, kah wuttogkomuh en kenag togkodteg, kah ukketass8tam8m8uh uppapaguane paguanuh, nagumau, kah wame keteahogkounoh neg na apitcheg, wanne hówane [us]quetahwhau, kah unnecheáu Makkedahe ketass8tamwoh neanheomp Jerichoe ketass8tamwoh.
10.29 Neit Joshua paumushop wutch Makkedah, kah wame Israel weeche en Libnah, kah ayéuuhkontam Libnah.
10.30 Kah Jehovah ne wonk ummagun, kah ukketass8tamom8uh, en wunnutcheganit Israel, kah wuttogkodtamun nashpe an kenag togkodteg, kah wáme neg noh apitcheg keteahogkounoh: wanne howane squehtahwoou kah wuttinheuh nag ukketass8tamom8uh, neanheomp Jerichoe ketass8tamwoh.
10.31 Kah Joshua paumusháu wutch Libnah kah wame Israel weeche, en Lachish, kah wutayeuuhkonittue tuppuksinn8wontamun kah wutayeuuhkontamun.
10.32 Kah Lord magou Lachishoh en wunnutcheganit Israel, ne sohkog nahohtoeu kesukodtae, kah wuttogkodtamun nashpe an kenag togkodteg, kah wame ne keteahogkounog, neane wame ne anteunkup Libnah.
10.33 Neit Horam ketass8t ut G[e]zer, kuhkuhqueu aninnumauonat Lachish, kah Joshua wuttogkomuh kah wame ummissinninneumoh nô pajeh matta wutusquttahwhounat.
10.34 Kah wutch Lachish, Joshua paumushau en Eglon, kah wame Israel weeche, kah wutayeuuhkonittue tuppuksinn8wontamuneau, kah wutayeuuhkontamuneau.
10.35 Kah sohkomuneau ne kesukok, kah wuttogkodtamuneau nashpe an kenag togkodteg, kah wame ne keteahogkounog neg naapitcheg, papaquanne paguanuh ne kesukok, neane wame ne anteunkup Lachish.
10.36 Kah Jóshua kuhkuhqueu wutch Eglon, kah wame Israel weeche en Hebron, kah wutayeuuhkontamuneau.
10.37 Kah wussohkomuneau, & wuttogkodkomuneau nashpe an kenag togkodteg, kah neh ukketass8tamom8uh, kah wame neh keteahogkounoh wanne howane squehtahwou, neane wame ne anteunk Eglon, qut uppapaquane paguatáuun, kah wame keteahogkounoh neh na apinitcheh.
10.38 Kah Joshua qushkeu kah wame weeche Israel en Debir, káh wutayeuuhkontamun.
10.39 Kah wussohkomun kah ukketass8tamom8uh, kah wame wutotanaoash, kah wuttogkom[ó]uh nashpe an kenag t[o]gkodteg, kah papaquane paguanáu wame keteahogkounuh neh na apinitcheh: wanne howane squehtahwou, neanteunkup Hebron, ne wuttinteauun Debir kah ukketass8tamom8uh, kah neanteunkup wonk Libnah, kah ukketass8tam8m8uh.
10.40 Nemehkuh Joshua togkodtam wame wadchue wutohtimoneash, kah Sowanieu, kah 8nouhkoiyeuut, kah tohkekomutu, kah wame ukketass8tamom8uh, wanne howane squehtahwou qut uppapaquane paguánuh wame neh nanashonitcheh, neanann8hteamup Jehovah um-Manitt8moh Israel.
10.41 Kah Joshua nah wuttogkomuh, wutch Kadesh$Barnea wehque Gaza, kah wame Goshene wutohtimoin, wehque Gibeon.
10.42 Kah wame yeug ketass8tamwog kah wutohkeyeu, Joshua wussohkomun p[á]sukqut newutche Jehovah um-Manitt8moh Israel ayeuwutteaunshoh Israeloh,
10.43 Kah Joshua qushkeu, kah wáme weeche Israel, en Gilgalle tuppuksinn8wonganit.
11.1 KAh n$nih, Jabin Hazore ketass8t n8taog, ann8hteamo en Jabab Madone ketass8t, kah en Shimronne ketass8t, kah en Achshaphe ketass8t.
11.2 Kah en ketass8tamwehtu nanummie wadchutu, kah mukoshquetaehtu, sowaniyeue wutch Cinneroth, kah ut 8nouhkoiyeuut, kah ut Dore sussippoiyeuash, wutcheksuiyeu.
11.3 En Cananitsut wutchepwayeu, kah wutcheksuiyeu, kah en Amoritsut, kah en Hittitut, kah Perisi[t]ut, kah Jebusitog en wadchuwehtu, kah en Hivitut, agwe Hermon, ut mizpe ohkeit.
11.4 Kah Sohhamwog, nagumau kah wame wutayeuwehteom8uh weeche monaog missinninnuog, neane nagunt kehchippam kehtahhannit mattaanukeg nashpe Horsesog káh chariotsash wuttaantash.
11.5 Kah wame yeug ketass8tamwog miaehettit, pey[à]og kah moeu appuog kishke Mero[m]e nippekontu, ayeuuhkononat Israel.
11.6 Kah Jehovah unnau Joshuahoh, ahque wabesish wutche nag, newutche s[á]up pap[a]ume yeu utt8cheyeu8k, nag nummagun[un]k wame nushonaoo[nt] ut anaquabhettit Israel, pish kuttumm[ut]chahtahtahwhomw8 wut-horsesumouh, kah pish kutchikossumumw8 wutchariotsum8oash nashpe n8tau.
11.7 Neit Joshua peyau, kah ayeuteae missinninnuh weeche nagum, ayeuuhkonittue nahoh, kishke Merome nippeehtu, tiadche, kah ukque[h]tauóuh.
11.8 Kah Jehovah nah ummagunuh en wunnutcheganit Israel, nah wuttagkomóuh, kah wunn8swuttahwhóuh wehque mishe Zidon, kah wehque Misrephothmaim, kah weehque Mispeh 8nóuhkoiyeuut, wutchepwóiyeu, kah nah wuttattagkomóuh nó pajeh wanne howane wussequttahwhónaóont.
11.9 Kah Joshua nah wuttinheuh ne ánont Jehovah, tattámutchahtahtahwhau wut-horsesumóuh, kah chikohsum wut-chariotsumóuh nashpe n8tau.
11.10 Kah ne ahquompak Joshua qushkeu, kah sohkauau Hazoroh, kah togkomau neh ukketass8tam8m8h, nashpe an kenag togkodteg, newutche Hazor negonae upuhkuk88p ut wame yeush ass8tam8ongash.
11.11 Kah togkomáog wame keteahogkôunoh neh na apinitcheh nashpe an kenag togkodteg, papaquanne uppaguanóuh, wanne howan ushquinneanoon wunnahnashónat, kah chikkoswaog Hazoroh nashpe n8tau.
11.12 Kah wame wutotanaoash yeug ketass8tamwog, kah wame ukketass8tamóm8uh Joshua wussohkauoh, & wuttogkomuh nashpe án kenag togkodteg, kah papaquanne paguanuh, neane Moses wuttinneumoh Jehovah ann8nomo.
11.13 Qut yeush keitotanash nish manuhkohtagish, Israel matta wutchikohsum8un[á]oash, qut webe Hazor, ne Joshua wutchikohsumun.
11.14 Kah wame sequttahham8ongash yeush ut otanahtu, kah neetassuog wunnaumonuh Israel wunnemunnumunáuh, sequttahhamoonk wutch wuhhogkauh, qut nish$noh wosketompuh wuttogkomóuh an kenag togkodteg, nô pajeh mahche paguanont, kah wanne howane squinneano8og wunnanashóneat.
11.15 Neanann8nomp Jehovah Mosesoh wuttinneumoh, ne wttin ann8non Moses Joshuahoh: kah ne wutussen Joshua: wanne teag usquesu wame ne Jehovah an[o]nn8nomp Mosesoh.
11.16 Nemehkuh Joshua wussohkomun wame ne ohke, wadch[u]ash, kah wame sowanohkomuk, kah wame Goshene ohke, kah 8nauhkut, kah mukoshqut, kah Israele wadchu, kah ne 8nóuhkói.
11.17 Wutch Halake wadchuut, ne anshik Seir, wehque Baal-gad, ut Lebanone 8nouhkoi, agwe Hermone wadchuut, kah sohkauau wame ukketass8tamóm8uh kah nah wuttogkomuh kah uppaguanuh.
11.18 Joshua wussepe ayeuwuttineáuh wame yeuh ketass8tamwoh.
11.19 Na matta keitotan ne wanohkonont wunnaumonuh Israel: webe Hivitsog wadohkitcheg Gibeon, wame ayeuuttue wunnemunnumunash.
11.20 Newutche ne wutusseonk Jehovah, menehketeauunat wuttahh8oash, onk woh peyaog ayeuuhkononat Israel, onk woh uppapaquane paguano[na]t, onk woh matta kitteamonteanumóog: qut woh paguanuh ne Jehovah anann8nont Mosesoh.
11.21 Kah ne ahquompak Joshua peyau, kah tummehtahwhaog Anakimsoh wutch wadchuuhkontu, wutch Hebron, wutch Debir, wutch Anab, kah wutch wame Judae wadchutu, kah wutch wame Israelle wadchutu, Joshua uppapaquane paguanuh, weeche wutotanáoash.
11.22 Wanne howae Anakim squehtahwhôun, ut wutohtuóut wunnaumonuh Israel, webé ut Gaza, ut Gath, kah ut Ashdod nag nawhutch squehtahwhoog.
11.23 Nemehkuh Joshua neemunum mamusse ohke, neaunag wame neanont Jehovah Mosesoh, kah Joshua wuttinnumauon Israelloh wutche ohtóonk, neaunag chippan8ongane wutchachaubiyeuonganóoash: kah ohke anwôhshin wutch ayeuwuttuonganit.
12.1 KAh yeug ketass8tamwog ut ohkeit neh wunnaumonuh Israel togkomahetticheh, kah ahtóog wutohkeyeu, ogkomut Jordan, nogque ahhut pashpishont, wutch Arnonne sepuut, wehque Hermone wadchuut, kah wame mukoshqut wutcheksuiyeu.
12.2 Sihon Amoritse ketass8t, noh wadohkit Heshbon, kah nanawunum wutch Aroer, ne ohtag penugquhkontu Arnonne sepuut, kah wutch nôôhtuk, kah wutch pohshe Gilead, weque Jabbake sepuut, ne wussissepoeiyeumu wunnaumonuh Ammon.
12.3 Kah wutch mukoshquttaut wehque Cinnerothe keitahhañit wutchepwoiyeu, & wehque mukoshquttae keitahhannet, salte keitoh wutchepwoiyeu, en may ainshik Bethjeshimoth, kah wutch sowaniyeu agwe Ashdod-Pisgah.
12.4 Kah wussiss[e]poiyeum Og Bashane ketass8t, noh moh squehtahwhôu wutch mogoshketompaut, neg wadohkitcheg Asheroth kah Edrei.
12.5 Kah nanawunnum wadchuut Hermon, kah ut Salcah, kah ut wame Bashanut, en wussissepoiyeum8wóut Geshuritsog, & Maacha[t]hitsog, kah pohshe Gileat, wussissepôiyeum Sihon Heshbone ketass8t.
12.6 Moses wuttinneumoh Jehovah, & wunnaumonuh Israel, nah wuttogkomóuh: & Moses wuttiñeumoh Jehovah wuttinnumauo[nw]utche ahtóonk Reubenitsoh, kah Gaditsuh, kah pohshe wutchippan8onk Manasses.
12.7 Kah yeug ketass8tamwog ne ohkeit, neh Joshua kah wunnaumonuh Israel togkomáhetticheh, wutúhshame Jordan, wutcheksuiyeu, wutch Baal-gad, ut Labanonne 8nouhkóiyeuut, wehque wadchuut Halak, ne ánshik Seir, ne Joshua anumauomp wutchipáuoonganóash Israel, wutche ahtoonk, neaunag wutchadchabiyeuongan8óash.
12.8 Ut wadchukontu, kah en 8nóuhkoiyeutu, kah en mukoshqutahtu, kah ut tohkekomú[tu], kah en touohkomukqut, kah sowanohkomukqut, Hittitsog, Amoritsog, kah Cananitsog, Perizzitsog, Hivitsog, kah Jebusitsog.
12.9 Jerichoe ketass8t pasuk, Aie ketass8t kishke Bethel pasuk.
12.10 Jerusaleme ketass8t pasuk, Hebronne ketass8t pasuk.
12.11 Jarmuthe ketass8t pasuk, Lachishe ketass8t pasuk.
12.12 Eglone ketass8t pasuk: Gezere ketass8t pasuk.
12.13 Debire ketass8t pasuk: Gedere ketass8t pasuk.
12.14 Harmahe ketass8t pasuk: Arade ketass8t pasuk.
12.15 Libnahe ketass8t pasuk: Adullame ketass8t pasuk.
12.16 Makkedahe ketass8t pasuk: Bethelle ketass8t pasuk.
12.17 Tappuaáhe ketass8t pasuk: Hephere ketass8t pasuk.
12.18 Apheke ketass8t pasuk: Lasharone ketass8t pasuk.
12.19 Madáne ketass8t pasuk: Hazare ketass8t pasuk.
12.20 Shimron-merone ketass8t pasuk: Achshaphe ketass8t pasuk.
12.21 Taanache ketass8t pasuk, Megiddoé ketass8t pasuk.
12.22 Kedeshe ketass8t pasuk, Jokneáme, Carmelle ketass8t pasuk.
12.23 Dore ketass8t ut Dore sussipp[ó]iyeuut pasuk, wutohtimoin[n]e ketass8t, ut Gilgal pasuk.
12.24 Tirzahe ketass8t pasuk: wame ketass8tamwog nishwinchagkodtog, kah pasuk.
13.1 NEit Joshua kutchisu8, kah kodtum8ash togkomuk, Jehovah wuttinuh, Kukkehchisu, kuttogkomuk kodtum8ash, kah monat ohke squeithamun ohtauunat.
13.2 Yeu ohke ne ash squttahhamuk, wame wussissipóiyeum8 Philistiansog, kah wame Gethuri.
13.3 Wutch Sihor, ne anaquohtag Egypt, wehque Ekrone sussippoiyeuash, nanummaiyeu ne wetogketamuk Cananitsut, napanna tahsuog Philistianse sontimóog Gazathitsog Ashdothitsog Eshkalonitsog, Gittitsog, kah Ekronitsog wonk Avitsog.
13.4 Wutch sowaniyeu, wame wutohtu Cananitsog, kah Mearáh, ne kishke Sodoniansog, wehque aphek, wehque wussissiepóiyeum8out Amoritsog.
13.5 Wutohtu Giblitsog, kah wame Lebanon nogque adt pashpishont, wutch Baal$Gad, agwe Hermone wadchuut, wehque adt petutteamuk Hamath.
13.6 Wame wadohkitcheg wadchuekontu wutohtimoneat, wutch Lebanon, wehque Misrephothmaim, wame Sidoniansog, neg pish nutama8hkauoog, wutch anaquabhettit wunnaumonuh Israel: webe tanohtoadtue chachabenush en Israelitsut, wutch ahtoonk, neanann8nun.
13.7 Newutche yeuyeu chippinsh yeu ohke wutch ohtoonk en pasak8gun tahshe chippan8onganit, kah uppohshe chippan8wonk Manasseh.
13.8 Nag weeche Reubenitsog, kah Gaditsog mamahche attumunumuppanneg wutohtoongan8 ne Moses anumauomp ogkomuk Jordan, wutchepwoiyeu, neane Moses wuttinneumoh Jehovah aninnumauomp.
13.9 Wutch Aroer, ne ohtag penugquéhkontu Arnone sepuut, kah keitotan ne ohtag nôahtuk, kah wame Medebae mukkoshqut wehque Dibon.
13.10 Kah wame Sihon wutotanash, Amoritse ketass8t, noh nanawunuk Heshbon, wehque wussissepoiyeumut wunnaumonuh Ammon.
13.11 Kah Gilead, káh wussissepoiyeum8wout Geshuritsog, kah Maachathitsog, kah wame Hermone wadchu, kah wame Bashan wehque Salchah.
13.12 Wame wutass8tamoonk Og ut Bashan noh nanauwunuk ut Ashteroth, kah ut Edrei, noh ashqueneanit, wutch neg ashquttahwhutcheg, magoshketompaog newutch yeuh Moses togkomumpoh, kah sohkauompoh.
13.13 Qut wunnaumonuh Israel, matta sohh8kauoog Geshuritsoh, asuh Maachathitsoh, qut Geshuritsog kah Maachathitsog neg weetatteamoncheg Israelitsoh pajeh yeu kesukok.
13.14 Webe wutchippan8onk Levi matta wuttinnumauoh ahtóonk, sephamauaongash Lord um-Manitt8moh Israel, ayimukish ut n8taut, nish wutahtóonganoash, ne anomp.
13.15 Kah Moses aninnumauau wutchippan8onk wunnaumonuh Reuben, neaunag wutteateashiyeuonganóoash.
13.16 Kah wussippoiyeum8 wut[o]h Aroer, ne ohtag punukquekontu Arnóne sepuut kah keitotan ne nôahtuk oht[á]g kah wame mukoshqut kishke Medeba. 
13.17 Heshbon, kah wame wutotanash nish ohtagish mukoshquttaut; Dibon, kah Bamoth, Baal, kah Beth$Baalmeon.
13.18 Kah Jahazah, kah [R]edemoth, kah Mephaath.
13.19 Kah Kirjathaim, kah Sibmah, kah Zarethshahar, ut 8nouhkoi wadchuut.
13.20 Kah Beth-peor kah Ashdoth-pisgah, kah Beth[-]jeshimoth.
13.21 Kah wame mukkoshquttae keitotanash wutass8timóonk Sihon Amoritse, ketass8t, & wame noh nanawunuk Heshbon, neh Moses togkomompoh, weeche Midiane sontimoh, Evi, kah Rekem, kah Zur[,] kah Hur, kah Reb[u], neg Sihonne mugquompáog, wodohkitcheg, ne wutohtimoneat.
13.22 Balaam wonk wunnaumonuh Beor, noh páuwau, wunnaumonuh Israel wunnushouh nashpe togkodteg, kenuge nah nashahetticheh.
13.23 Kah wussissepoiyeum wunnaumonuh Reuben, ne Jordan, kah ne sussippoi, yeumo wutohtóonk wunnaumonuh Reuben, neaunag wutteateashiyeuonganóoash, otanash kah otanamesash na ohtagish.
13.24 Kah Moses aninnumauau ahtoonk wutchippanóonk Gad, en wunnaumonat Gad, neaunag wutteateashiyeuonganóoash.
13.25 Wussissepoiyeum8 Jazer kah wame Giliade otanash, kah pohshe wutohke wunnaumonuh Ammon, wehque Aroer ne anaquohtag Rabbah.
13.26 Kah wutch Heshbon wehque Ramath$Mizpeh, kah Betonim: kah wutch Mahanaim wehque wussissepoiyeum Deber.
13.27 Kah 8nouhkoi, Beth-Aram, kah Bethnimrah kah Succoth, kah Zaphan, ne asqueyeu8k wutass8tamóonk Sihon Heshbone ketass8t, Jordan & wussissepoiyeum, en sussippoi Cinnerothe keitoh, ogkomut Jordan, wutchépwoiyeu.
13.28 Yeu wutohtóonk wunnaumónuh Gad, neaunag wutteateashiyeuongan8, wutotanash, kah otanameash.
13.29 Kah Moses wuttinnumauon pohshe wutchippan8onk Manasseh, kah wutohtóonk pohshe wutchippanóonk Manasseh nashpe wutteateashiyeuongan8.
13.30 Kah wussissippoiyeum8 wutch Mahanaim, wame Bashan, wame wutass8tamóonk Og Bashane ketass8t, kah wame Jáire otanash, nish ohtagish Bashan, nequtta tahshinchagkodtash keitotanash.
13.31 Kah pohshe Giliad, kah Ashteroth, kah Edrei, keitotanash ut Ogé wuttahs8tam8onganit ut Bashan, wutchayeuog wunnaumonuh Machir. wunnaumonuh Manasseh, en pohshe wunnaumonuh Machir, nashpe wutteashiyeuonganóoash.
13.32 Yeush ohkeash chachabenukupash Moses wutche ohtóonk, ut Moabe mukoshquttaut, ogkomut Jordan, kishke Jericho wutchepwoiyeu.
13.33 Qut wutchippán8onk Levi, Moses matta wuttinnumauoh ohtóonk, Lord um-Manitt8moh Israel neh wutohtaongan8, ne anomp.
14.1 KAh yeu ohkeash, nish wunnaumonuh Israel ohtauehetticheh ut Canane ohkit nish Eliezer sephausuen, kah Joshua wunnaumonuh Nun, kah wobohkuhk8utcheg ut wut8shinneat, wutchippan8wonganoash wunnaumonuh Israel, nag wutchachaubenumunaoash, wutch ohtóonk.
14.2 Nashpe tanohtoadtuonk ne wutahtoongan8, nean ann8teamwit Jehovah nashpe wunnutcheganit Moses, wutche pasuk8gun tahshe chippan8ongash kah pohshe chippan8onk.
14.3 Newutche aninnumauomp wutohtoongan8 neese chippanukeg, káh pohshe, ogkomut Jordan: qut en Livitsut wame wuttinnumauoh ohtóonk nah kenugké.
14.4 Newutche wunnaumonuh Joseph neese chippanoog, Manasseh kah Ephraim: newajeh mó aninnumauonk wutchippiyeumw8 Levitsoh ut ohkit, webe otanash ayinneat, weeche weeneyeu8gish, wutch wunnetasseum8uh, kah wuttinnetuongan8.
14.5 Jehováh nean ann8nomp Mosesoh, ne wutusseneau wunnaumonuh Israel, kah nag chachaubenumwog ohke.
14.6 Neit wunnaumonuh Judah peyaoh Joshuahut ut Gilgal, kah Caleb wunnaumonuh Jephunneh ukkenezit, wuttinuh k8wahteo ne teag, ne Jehovah anomp Mosesoh manittowompoh, papaume nen kah ken ut Kádesh-Barnea.
14.7 Neyaunehchage kodtumwohkomup Moséswuttinneumoh Jehovah an8nukquean, wutch Kadesh-Barnea natàuwohtinat ohke[,] kah wonk nuppaudaunchem8kouwop, neaunagkup ut nuttahhut.
14.8 Qut nematog neg weechogqueuhpanneg mohtupahteau8panneg wuttahh8oash missinninnuog: qut nen mamusse nutasukauop Jehovah num-Manitt8m.
14.9 Kah Moses chadchekeyeuop ne kesukok n8wop, wunnamuhkut ohke ne kussétash tashkukom8m8uk, ne pish kutahtóonk, kah keneechanog micheme, newutche mámusse asuhkau Jehovah num-Manitt8m.
14.10 Kah yeúyeu kusseh, Lord nuppomantamwahuk, ne an8wop, yauunchage kah napanna tahshinash kodtum8ash, nadteoh Jehovah an8wadt yeu kutt8onk Mosesoh, wunnaumonuh Israel paumushanit touohkomuk, kah yeuyeu kusseh, yeu kesukok shwosuk tahshinchag kah napanna nukkodtumwohkom.
14.11 Qut ash pumme nummenuhkes yeu kesukok, neane ne késukók Moses ann8nukquean, neannuhkeseomp na$ut, ne nuttinnuhkesin yeuyeu, wutch ayéuwuttuonk, naneeswe sohhamunat kah petukonat.
14.12 Newutche yeuyeu uninnumah yeu wadchu Jehovah ne an8wop ne kesukok, (newutche ken8tamup ne kesukok, Anakimsog né wutayinneaoh, kah wut8tanaóash mogkiyeupash, kah pummenusuash) Jehovah wetomukquean, neit pish nuttapenum nag nutama8hkôónaóont, ne an8wop Jehovah.
14.13 Kah Joshua 8nanumuh, kah aninnumauau Caleboh wunnaumonuh Jephunne, Hebron wutche ohtóonk.
14.14 Newajeh Hebron 8tohtóonganin Cáleb wunnaumonuh Jephunneh ukkenázit yeu pajeh késukok, newutche mamusse asuhkauáu Jehovahoh um-Manitt8moh Israel.
14.15 Kah negoñe ussowetamunah Hebron, Kirjath$Arba, noh masugkenuk wutch kenugke Anakimsut, kah ohke anwohshin wutch ayeuwuttinneat.
15.1 NEit mo wuttittanohtôadtuonk wutchippán8onk wunnaumonuh Judah, nashpe wutteateashiyeuongan8oash, wehque Edom sussippoiyeuut, Zinne touohkomuk Sowaniyeu, ne mo aónkoue chippai Sowaniyeue sussippoi.
15.2 Kah Sowaniyeu sussippoiyeum8, ne wutch Salte kehtahhenne kehchippam wutch p8tuppogque ne anaquoshik sowaniyeu.
15.3 Kah wutchishau sowaniyeu wehque Maaleh-Acrabbim, kah pómushau, en Zin, kah k[u]hkukwshin Sowaniyeu en kadesh-Barneá, kah pamsheau en Hebron, kah kuhkuksheau en Adar, kah quinnupshau en Karkaa.
15.4 Kah na$wutch pamsheau en Azmon, kah ussishau Egypte sepuut: kah na weehqshunk ne sussippoiyeuut, kehtahhannit, yeu pish kussowaniyeue sussippoiyeum8.
15.5 Kah wutchepwoiyeue sussippoi, Salte keitoh, wehque wehqshik Jordan: kah wunnanummiyeue sussippoiyeum8, wutch ketahhanne p8tuppagwut, aóngkoue Jórdan.
15.6 Kah sussippoi monchashau wehque Beth-hoglah, kah pamshau nanummiyeuiyeu Beth-arabah: kah sussippoi kuhkukqsheau en ukqussukquanumit Bohan wunnaumonuh Reuben.
15.7 Kah sussippoi kuhkukqsheau nogque en D[é]bir, wutch wut8nouhkoiyeumuh Achor kah neit nanummiyeu nogque en Gilgal, ne anaquohtag en kuhkukqshik Adumim, ne sowaniyeueiyeu sepuut, kah sussippoi ushishau nogque en Enshemeshe nippissepaguot, kah ne adt sohqshunk en Enrogel.
15.8 Kah sussippoi kuhkukksheau kishke 8nouhkoiyeu ut wunnaumonuh Hinnon, en Jebusitse sowaniyeueiyeu, ne Jerusalem: kah sussippoi kuhkuhqsheáu en koduhkoag wadchuut, ne anaquohtag Hinnonue 8nouhkoi, wutcheksuiyeu, ne weekshik 8nouhkoiyeum8 magoshketompaog, nanummiyeu.
15.9 Kah sussippoi ushishau koduhkóag wadchuut, en tohkekommupagwut Nephtoah, kah weeqshau 8tanahtu Ephrone wadchuuhkontu: kah sussippoi ushishau Baalah, ne kirjath-Jearim.
15.10 Kah sussippoi weenushau wutch Baalah wutcheksuiyeu wehque wadchuut Seir, [á]nits pamsheau en kishkontu wadchuut Jea[rim] (ne Chesalon) nanummiyeu, kah woms[suen] Bethshemesh, kah pamushau en Timnah,
15.11 Kah sussippoi sohwushau en kishke Ekron nanummiyeu: kah sussippoi ushishau Shicron, kah pamushau wadchuut Baalah, kah sohwushau en Jabneel, kah ne wehqshunk sussipkoi ne kehtahhanneu8.
15.12 Kah wutcheksue sussippoi ne mishe keitoh, kah ne sussippoi, yeu wussissippoiyeum8 wunnaumonuh Judah, waeenu, neaunag wutteateashiyeuonganooash.
15.13 Kah aninnumàuau Caleboh wunnaumonuh Jephunne, chippai ut kenugke wunnaumonat Judah, neaunag wutann8team8onk Jehovah en Joshuahut: wutotan Arba 8shoh Anak, ne Hebron.
15.14 Kah Caleb na 8t8hkauon nishnoh wunnaumonuh Anák, Sheshai, kah Ahiman, kah Talmai wunneechanoh Anak.
15.15 Kah na$wutch kuhkuhquentáuáu en nah wadohkinitcheh Debir, kah negonne ussowetamunah Debir kirjath$Sepher.
15.16 Kah Caleb n8wau, noh togkodtog Kirjath$Sepher, kah sohkog, noh nuttinnumau Achsah nuttaunesoh 8mittámwussinneat.
15.17 Kah Othniel wunnaumonuh Kenaz, wematoh Caleb, wussohkomun, kah wuttinumaúoh Achsahoh wuttaunoh 8mittamwussissinneat.
15.18 Onk n$nih paont, wunnánompassumoh wehquetamauonat 8shoh ohteuk, kah n8keu wutch asseut, kah Caleb wuttinuh, teag kukkodtantam.
15.19 Wunnamp8hamauoh áninnumah wunanittuonk: newutche kittinnumah sowanohkomuk kah wonk aninnumah tohkekommupóg, kah wuttinnumauoh kuhkuhque tohkekommuash, kah agwee tohkekomuash.
15.20 Yeu wutahtoonk wutchippan8onk wunnaumonuh Judah, neaunag wutteatéashiyeuongan[ó]oash.
15.21 Kah aongkoue ukkeitotanash wutchippan8onk wunnaumonuh Judah, nogque Edome sussippoiyeuut sowaniyeu, yeush [R]abzeel, kah Eder, kah Jagur.
15.22 Kah Kinah, kah Dimonah, kah Adadah.
15.23 Kah Kadesh, kah Hazor, kah Ithnan.
15.24 Ziph, kah Telem, kah Bealoth.
15.25 Kah Hazor, Hada[r]tah, kah Kerioth, Hezrom, ne Hazor.
15.26 Amam, Kah Shema, kah Moladoh.
15.27 Kah Hazar, Gaddah, kah Heshmon, kah Beth-pale[t].
15.28 Kah Hazarshal, káh Beersheba, kah Biziothiah.
15.29 Baalah, kah Jim, kah Azem.
15.30 Kah Eltolad, kah Chesiel, kah Hormah.
15.31 Kah Ziklag kah Madmanáh, kah Sa[u][...]
15.32 [...] [L]ebaoth kah Shilhim kah Ain, kah Rimmon[:] wame keitotan[u]sh neenesinchagkodtash kah pask8gun, nashpe wutotanames8oash.
15.33 Kah 8nôuhkoiyeuut, Eshtaol kah Zoreah, kah Ashnah.
15.34 Kah Zanoah kah Engannim, Tappua, kah Enam.
15.35 Jarmuth kah Adullam, Socoh kah Azekah.
15.36 Kah Sharaim, kah Adithaim kah Gederah, kah Gederothaim, naboyauunash keitotanash nashpe wutotanames88ash.
15.37 Zenan, kah Hadasha[k], kah Migdalgad.
15.38 Kah Dilea[m], kah Mizpeh, kah Jo[k]theel.
15.39 Kachish, kah Bozkath, kah Eglon,
15.40 Kah Cabbon, kah Lahmam, kah Kithlish.
15.41 Kah Gedaroth, Beth-Dagon, kah Naamah, kah Makkedah, nabonequtta tahshinash otanash nashpe wut8tanamesu8ash.
15.42 Lebnah, kah Ether, kah Ashan.
15.43 Kah Jiphta, kah Ashnah, kah Nezib.
15.44 Kah Keilah, kah Achzib, kah Mareshah, pask8gun tahshinash keitotânash nashpe wutotanames8oash.
15.45 Ekron nashpe wutotanash, kah wut8tanamesash.
15.46 Wutch Ekron wehque kehtahhannit, wame ne kishke Ashdod, nashpe wutotanames8ash.
15.47 Ashdod nashpe wutotanash kah wutotanamesash, Gaza nashpe wutotanash kah wutotanamesash, wehque Egypte sepuut, kah mishe kehtahhannit kah ne sussippoe.
15.48 Kah ut wadchuuhkontu Shamir, kah Jattir, kah Socoh,
15.49 Kah Dannah, kah Kirjath-sannah ne Debir,
15.50 Kah Anab, kah Ashtemoh, & Anim,
15.51 Kah Goshen, kah Holon, kah Giloh, nabo nequttu8ash keitotanash nashpe wutotanamesu8ash.
15.52 Arab, kah Dumah, kah Eshean,
15.53 Kah Janim, kah Beth-tappuah, kah Aphekah,
15.54 Kah Humtah, kah Kirjath-arba, (ne Hebron) kah Zior, pas[a]k8gun tahshinash otanash, nashpe wutotanames8oash.
15.55 Maon-Carmel, kah Ziph, kah Jattah,
15.56 Kah Jezreel, kah Jokdeam, kah Zanoah,
15.57 Cain, Gibeah, kah Timnah: piogquottash keitotanash nashpe wutotanames8ash.
15.58 Halhul, Beth-zur, kah Gedor,
15.59 Kah Maarath, kah Beth-anoth, kah Eltekon; nequtta tahshinash k[é]itotanash nashpe wutotanames8oash.
15.60 Kirjah-baal, (ne Kirjath-jearim) kah Rabbah: neenash keitotanash nashpe wutotanames8oash.
15.61 Ut touohkomukqut, Beth-arabah-Middin, kah Sacacah,
15.62 Kah Nibshan, kah salte keitwutahto Engedi: nequtta tahshinash keitotanash nashpwe wutotanames8oash.
15.63 Papaume Jebusitsog, wadohkitcheg Jerusalem, wunnaumonuh Judah wunn8nunóuh áma8hkauónat, qut Jebusitsog weetomaog wunnaumonuh Judah ut Jerusalem, pajeh yeu kesukok.
16.1 KAh wuttittanohtôadtuonk wunnaumonuh Joseph, pogkushin, wutch Jordan kishke Jericho, en Jerichoe nippeit, wutchepoáeu, en touohkomukqut, ne wadshunk Jericho papannuppu Bethelle wadchu.
16.2 Kah sohwushau wutch Bethel en Luz, kah pomushau wehque Archie sussippoi kah Ataroth.
16.3 Kah wómshishau wutcheksuiyeu, wehque J[a]phletie sussippoi wehque Beth-horone womieu sussippoi, kah en Gezer, kah ne adt sohwushunk ut kehtahhannit.
16.4 Neit wunnaumonuh Joseph, Manasseh, kah Ephria, neemunnumwog wutohtoongan8.
16.5 Kah wussissippoiyeum8 wunnaumonuh Ephriam, neaunag wutteáteashiyeuongan8oash wutohtoongane sussippoiyeum8, wutchépoaeu, ne Ataroth-addar, wehque kuhkuhqueiyeu Beth-horon,
16.6 Kah sussippoi sohwusheau keihtahhannit wehque Michmethah nannumieu, kah sussippoi quinnupsheau wehque Taanath, Shiloh, kah pamsheau en wutchepoáeu wehque Janohah.
16.7 Kah womusisheau wutch Janohah wehque Altaroth, kah wehque Naarath, kah padsheau Jericho, kah sohwusheau Jordan.
16.8 Sussippoi sohwusheau wutch Tappuah wutcheksuiyeu wehquekanahe seip, kah noh wehqshunk ne keitoh, yeu wutahtoonk wunnaumonuh Ephraim, nashpe wutteateashiyeuongan8oash.
16.9 Kah chippinnumwe otanash wutche wunnaumonuh Ephraim, kenugkeyeu8ash wutohtoonganit wunnaumonuh Manasseh, wame keitotanash nashpe wutotánamesu8ash.
16.10 Kah matta ama8hkauóog Cananitsoh ne wadohkinitcheh Gezer, qut Cananitsog kenugkayeuog Ephraimitsog, pajeh yeu kesukok, kah ompweteae agwappuog.
17.1 KAh na wonk tanohtôadtuonk wutchippan8onk Manasseh: (newutche noh mo mohtommegheonche Joseph,) wutch Machir mohtommegheonch Manasseh wut8shinit Giliad, newutche noh ayeuteaenin, newaj ohtunk Gilead kah Bashan. 
17.2 Kah na mo tunohtoadtuonk wutch se<X>utcheg wunnamonuh Manasseh, nashpe <X>teateashiyeuongan8oash, wutch wunnaumonuh Abiezer, kah wutch wunnaumonuh Helek, kah wutch wunnaumonuh Aziel, kah wutch wunnaumonuh Shechem, kah wutch wunnaumonuh Hepher, kah wutch wunnaumonuh Shemida, yeuh mo wunnompaeyeue wunneechanuh Manasseh, wunnaumonuh Joseph nashpe wutteateashiyeuongan8oash.
17.3 Qut Zelophead wunnaumonuh Hepher wunnaumonuh Gileàd, wunnaumonuh Machir, wunnaumonuh Manasseh, wanne wunnaumonieu, webe wuttoneu, kah yeuh 8wesuongan8 Mahlah kah Noah Hoglah Milcah, kah Tirzah.
17.4 Kah pas8tshaog anaquabit Eleazer sephausuen, kah anaquabit Joshua wunnaumonuh Nun, kah anaquabhéttit sontimóog, n8waog Jehovah an8nop Mosesoh, nuttinnumunkqunnanonut ohtóonk ut kenugke neetattúunónut, newáj neaunat kutann8team8onk Lord, wuttinnumauuh ohtóonk ut kenugke 8sh8oh weemutt8oh.
17.5 Kah piukquodtash chippiyeumunneash uppogs8qu[n]ash Manásseh, chaubok ohke Gilead, kah Bashan, nish ogkomut Jordan.
17.6 Newutche wuttaunoh Manasseh wutohtóonganóog ut kenugke wunnaumonat, kah onkatogig wunnaumonuh Manasseh ohtauog Gileade ohke.
17.7 Kah wussissippoiyeum Manasseh, wutch Asher, wehque Michmethah, ne ohtag anaquohtag Shechem: káh sussippoi aum8 wuttinohkôunit, en wadohkitcheg Entappuah.
17.8 Manasseh ahto Tappuah ohke; kah Tappuah wussissippoiyeumut Manasseh, wutch ayeum8 wunnaumonat Ephr[á]im.
17.9 Kah sussippoi w8msisheau Kanahe sepuut, sowaniyeu sepuut, yeush wutotanash Ephraim, kenugkeyeu8ash wutotanash Manasseh: wussissippoiyeum wonk Mánasseh, ne mo nanummehtukquáeu, kah nô wehqshunk kehtahhánnú8uk.
17.10 Sowaniyeu wuttaihe Ephraim, kah nanummiyeu Manasseh wuttaihe, kah keitoh ne wussissepoiyeum: kah nogkushk[ó]itteum8ash ut Asher, nanummiyeu, kah ut Ishachar wutchipwoiyeu.
17.11 Kah Manasseh ohtau ut Issachar, kah ut Ashar Beth-Shean, kah wutotanash kah Ibleam, kah wutotanash, kah wadohkitcheg Dor, kah wutotanash, wadohkitcheg En-dor, kah wutotanash, kah wadohkitcheg Taanach, kah wutotanash, kah wadohkitcheg Megiddo, kah wutotanash shwinash wutohtimoneash.
17.12 Qut wunnaumonuh Manasseh wuttônhéouh sohh8kauónat neh wadohkinitcheh otanahtu, qut Cananitsog wutchekeé wutohkinneau ne ohkeit.
17.13 Qut n$niyeup, wunnaumonuh Israel nano menuhkesinit, ompeteaheaog Cananitsoh: qut matta papaquane sohh8kauóuh.
17.14 Kah wunnaumonuh Joseph ken8naog Joshua, n8waog, tohwhutch aninnumauwean webe pasuk tanohtôadtuonk, kah pasuk wutchippiyeum8onk ohtauunat, nen muttaánadt, newutche Jehovah nean wunnánumeuop yeu pajeh?
17.15 Kah Joshuah wunnamp8hamauoh, monáóg, neit ongq touohkomuk, kah na$ut tummehthamaush, wutohtuôut Perizzitsog, kah mogoshketompaog, Ephraimme wadchut peasik wutche ken.
17.16 Kah wunnaumonuh Joseph n8waog, wadchu matta wamattinno wutche nenawun: kah wame Cananitsog neg wadohkitcheg 8nouhkoiyeue ohkeit, ohtoog moohshogque chariotsash, naneeswe nag apitcheg Beth-Shean, wutot[a]naoash kah nag Israelle 8nôuhkoiyeuut.
17.17 Kah Joshua ken8nau weekit Joseph, Ephraimoh, Manassehoh, n8wau, Ken kummonám, kah missi kummenuhkesuonk, matta pish kutohto webe pasuk tanohtôadtuonk.
17.18 Qut wadchu pish kuttaihe, newutche ne mishuntugquou, kah pish kuttummetahhamun: kah [na]wutch sohhamukish pish kuttaiheash, newutche pish kussohh8kau Cananitsog, tohkonnogque wutohtauunneau moohshogque chariotsash, kah tohkónogque ummenuhkesinneau.
18.1 KAh Manasse Israelle mukkinneunk m[í]yaéog ut Shiloh, kah na ponamuneau mukkinneaekommuk, kah ohke sohkomun ut anaquabhettit.
18.2 Kah majish nesausuk tahshinash chippan8ongash pomohtaash ut kenugke wunnáumonuh Israel, neg asquam ohtáuógig wutohtoongan8.
18.3 Kah Joshua unnau wunnaumonuh Israel, toh kuttitt8che kukquohquew8 monchenat ohtauunat ohke, ne Jehovah k8sh8óog um-Manitt8moh ánumungqueóg?
18.4 Amaun8k wutch kenugke kenaau, nehnishuog wosketompaog nishnoh chippan8onk, kah nag nutann8noog, kah nag pish neepoog, kah pish pannupshauog ohkeit, kah pish ukkoggo[h]khamunneau, neaunag wutohtoonganóoash, kah nag pish nuppeyaònukquog.
18.5 Kah nag pish wunnesausuk tahshit chippinnumune[a]u, Judah pish appu ut wussissep[ó]iyeum8óut, sowaniyeu, kah wek Joseph, pish ohteau wussissepoiyeum8wóut nanummiyeu.
18.6 Newajeh pish koggohkhammóg ohke nesausuk tahshe chippu, kah paudtiegk; onk woh nuttittanahtòadtin wutch kenaau, yeu$ut anaquabit Jehovah num[-]Manitt8mun.
18.7 Qut Levitsog matta wutchippeyeumeog ut kenugke kenaau, newutche wussephausuenuonk Jehovah ne wutohtoongan8, kah Gad, Reuben pohshe wutchippan8onk Manasse, mahche attumunnumwog wutohtoongan8 ut ogkomut Jordan, wutchepw[á]iyeu, ne Moses wuttinneumoh Jehovah ánumauomp.
18.8 Kah wosketompaog neepoog, kah moncheog, kah Joshuah ummeechumuhkonuh neh nonche koggohkhamunutcheh ohke, n8wau, monchek, kah pannupwushagk ohke, & koggohkham8k, kah wonk peyeausek, onk woh yeu nuttittanohtóadtin wutch kenaau, anaquabit Jehovah ut Shiloh.
18.9 Kah wosketompaog moncheog, kah pannupwushaog ohke, kah koggohkhamwog ut otanahtu, chadchepe ut b8kut, kah peyauunâog Joshuahoh, en ayeuhteaenuut ut Shiloh.
18.10 Joshua wuttittanohtôadtuanshuh ut Shiloh, ut anaquabit Jehovah, kah na wuttit Joshua chadchaubenumun ohke en wunnaumonat Israel, neaunag wutchadchaubiyeuongan8oash.
18.11 Kah wuttittanohtóadtuonk wunnaumonuh Benjamin, kuhkuhquem8 neaunag wutteateashiyeuongan8oash, kah wussissepóiyeum wuttittanohtóad[tu]ongan8 sohweem8 nanashauwe wunnaumonat Judah, kah wunnaumonat Joseph.
18.12 Kah wussissepóiyeum wutch Jordan, kah sussippói kuhkuksheau en kishke Jericho, nannummiyeu, kah kuhkuqsheau papannuppu wadchuuhkontu, wutcheksuiyeu, kah nô wehqshunk ut Beth-aven touohkommmukqut.
18.13 Kah sussippôi qushkodteasheau nawutch, nogque Luz, kishke Luz (ne Bethel) sowaniyeu, sussippoi ushisheau wehque Ataroth-ador, kishke wadchuut, ne sowaniyeueiyeu womiyeu Beth-horon.
18.14 Kah sussippoi na wutchisheau, kah weenusheau ut p8chag kehtoh sowaniyeu, wutch wadchuut ne an[à]quohtag Bethhoron sowaniyeu, kah ne wehqsheau Kirjath-baal, (ne Kirjath-jearim) wutotaneau wunnaumonuh Judah: yeu wutcheksue sussippoi.
18.15 Kah sowaniyeue sussippoi mo wutch wehqshik Kirjath-jearim, kah sussippoi sohwusheauen wutcheksuiyeu, kah en sohwushau wuttahhamonganuppágwut Nephtoah.
18.16 Kah sussippoi w8msisheau weehqshik wadchu, ne anaquohtag wut8nóuhkoiyeumut wunnaumonuh Hinnon, ne ut 8nouhkôiyeum8óut magoshketompaog, nannummiyeu, kah womsisheau en Hinnonne 8nôuhk[ó]iyeuut, en kishke Jebus sowaniyeu, kah ushisheau en Enrogel.
18.17 Kah wutchishau nannummiyeu, kah ussisheau w[é]hque Enshemesh, kah en sohwusheau nogqueu Geliloth, ne papiuhsuke en kuhkuhquemuk Adummim, kah ussisheau Bohanne qussukquanit, wunnaumonuh Reuben.
18.18 Kah pamushau nogque en kishke piuhsukeh Arabah nannummiyeu, kah en w[8]msisheau, Arabah.
18.19 Kah sussippoi pámsheau en kishke Beth-Hoglah, nannummiyeu, kah ne wehqshunk sussippoi nanummiyeue p8tuppagwe salte ketahhannit, sowaniyeuiyeu wutch Jordan: yeu mo sowaniyeue sussippoi.
18.20 Kah Jordan ne mo wussissippoiyeum wutchepwoiyeu, yeu wutohtoonk wunnaumonuh Benjamin, nashpe wussissippoiyeumash waéenu, neaunag wutteateashiyeuongan8oash.
18.21 Kah ukkeitotanash wutchippan8onk wunnaumonuh Benjamin, neaunag wutteateashiyeuongan8oash, nish, Jericho kah Beth-hoglah, kah wut8nouhkoiyeum Kezez.
18.22 Kah Beth-Arabah, kah Zemaraim, kah Bethel.
18.23 Kah Avim, kah Parah, kah Ophrah.
18.24 Kah Chephar-Haammonai, & Ophni, kah Gaba, nabo neenash keitotanash nashpe wutotanamesooash,
18.25 Gibeon, kah Ramah, kah Beeroth,
18.26 Kah Mezpeh, kah Chephirah, kah Mozah,
18.27 Kah Rekem, kah Irpeel, kah Tara[j]ah.
18.28 Kah Zela, Eleph, kah Jebus, ne Jerusalem, Gibeath, kah Kiriaath, nabo yauunash keitotanash nashpe wutotanames8oash, yeu wutohtoongan8 wunnaumonuh Benjamin, neaunag wutteateashiyeuongan8oash.
19.1 KAh nahohtôeu tanohtôadtuonk sohham8m8 en Simeonut, wutch wutchippan8onk wunnaumonuh Simeon, neaunag wutteateashiyeuongan8oash, kah wutohtoongan8 anóme wutohtoonganóut wunnaumonuh Judah.
19.2 Kah nag ohtoog ut wutohtoonganit Beersheba, asuh Sheba, kah Moladah.
19.3 Kah Hazarshuad, kah Balah, kah Aze[n].
19.4 Kah Ellolat, kah Bethuel, kah Hormah
19.5 Kah Ziklag, kah Beth-marcaboth, kah Hazarsusa.
19.6 Kah Beth-jebaoth, Sharuhen: nabo nishwinash keitotanash, kah wutotanames8oash,
19.7 Ain, Remmon, kah Ether, kah Ashan, yauunash otanash, kah wutotanames8oash.
19.8 Kah wame otanamesash nish weenohtagish yeuh otanahtu wehque Baalah-beer, Ramah sowaniyeu: yeu wutohtoonk wutchippan8onk wunnaumonuh Simeon, neaunag wutteateashiyeuongan8oash.
19.9 Wutch wutchippiyeum8wout wunnaumonuh Judah, ne mo wutohtoonk wunn[á]umonuh Simeon, newutche wutchippiyeum8 wunnaumonuh Judah, wussaumanit wutch nagumau, newajeh wunnaumonuh Simeon ohtauhettit wutohtoongan8 anóme wutohtoongan8wóut
19.10 Kah nishwe tanohtoadtuonk kuhkuhquem8 wutch wunnaumonuh, Zebulun, neaunag wutteateashiyeuongan8oash, kah wutohtoe sussippoiyeum ne wehque Sarid.
19.11 Kah sussippoi en sohwushau nogque kehtahhannit kah Maralah, kah wehqsheau Dabbasheth, kah wehqsheau sepuut ne anaquohtag Jokneam. 
19.12 Kah quinnupsheau wutch Sarid, en wutchipwoiyeu nogque adt pashpishont, wehque wussippoiyeumut Chisloth-Tabor, kah neit sohwushau en Daberath, kah kuhkukqshau en Japhia.
19.13 Kah na$wutch pamshau wutchepwoiyeu en Gittath$Hepher, en Ittah-kazin, kah sohwushau en Remmon$Methoar, en Neáh.
19.14 Kah sussippoi weenushau en nannummiyeu en Hannathon, kah na wehqshunk ut 8nouhkoiyeuut Jiphthah$el.
19.15 Kah Katrah, káh Nahallal, kah Shimron, kah Idalah, kah Bethlehem, nabonenash keitotansh, nashpe wutotananes8oash.
19.16 Yeu wutahtoongan8 wunnaumonuh Zebulun, neaunag wutteateashiyeuongan8oash, yeush keitotanash nashpe wutotanames8oash.
19.17 Kah yauwe tanohtoadtuonk kukkuhquem8 en Issacharut, neaunag wuttateashiyeuongan8oash.
19.18 Kah wussissippoiyeum8 nogque Jezreel kah Chesulloth, kah Shunem,
19.19 Kah Hapharaim, kah Shihon, kah Anaharath.
19.20 Kah Rabbith, kah Kishion, kah Arbez.
19.21 Kah Remeth, kah En-gannim, kah en$Haddah kah Beth-pazzer.
19.22 kah sussippoi wehqshau Tabor, kah Shahazimath, kah Beth-shemesh, kah na wehqshunk sussippoi ne Jordan, nabo nequttahtahshinash keitotan[á]sh nashpe wut8tanames8oash.
19.23 Yeu wutohtoongan8 wutchippan8onk wunnaumonuh Issachar, neaunag wutteateashiyeuongan8oash, keitotanash kah wutotánames8oash.
19.24 Kah napanna adtahshik tanohtôadtuonk sohham8m8 wutche wutchippan8onk wunnaumonuh Asher neaunag wutteateashiyeuongan8oash.
19.25 Kah wussissippoiyeum8ash, nish, Helkath kah Hali, kah Beten kah Achshaph.
19.26 Kah Alamalech, kah Amad, kah Misheal, kah wehqshau Carmel wutcheksuiyéu, kah en Shihor$Libnah.
19.27 Kah quinnupsheau nogque adt pashpishont en Beth-Dagon, & wehqshéau Zebulun kah en 8nouhkoiyeuut Jiphthah-el, nogque nannummiyéu Bethemek, kah Nejel, kah wehqshau Cabul, enninnuhkoiaeiyeu.
19.28 Kah Hebron, kah Reboh, kah Hammon, kah Kanáh wehque mishe Zidon.
19.29 Kah sussippoi quinnupshau en Ramah, kan en menuhki otanat Tyre, kah sussippoi quinnupshau en Hosah; kah na wehqshunk keitohhannú8, wutch sussippoiyeuut en Achzib.
19.30 Ummah wonk, kah Aphek, kah Rehob, neesnehchagkodtash kah neesinash keitotanash nashpe wutotanámes8oash.
19.31 Yeu wutahtoonk wutchippan8onk wunnaumonuh Asher, neaunag wutteateashiyeuongan8ash, yeush keitotanash nashpe wutotanames8ash.
19.32 Kah nequttah adtahshinnú8uk tanahtôadtuonk sohham8m8 en wunnaumonuh Naphtali, wutch wunnaumonuh Naphtali, neaunag wutteateashiyeuongan8oash.
19.33 Kah wussissippoiyeum8 wutch Helph, wutch Allom, en Záanannim, kah Adama, Nekel, kah Jabneel, wehque Lakum, kah n[ó] wehqshunk ne Jordan.
19.34 Kah neit sussippoi quinupshau en wutcheksuiyeu, en Ar[n]oth$Tabor, kah na wutch sohwusheau en Hukkok, kah wehqshau Zebulun sowaniyeu, kah ut Judah kishke Jordan nogque adt pashpishont.
19.35 Kah pummeneutóosue keitotanash yeush, Ziddim, Zer, kah Hammuth, Rakkath kah Cinnereth.
19.36 Kah Adamah, kah Ramah kah Hazor.
19.37 Kah Kedesh, kah Edrei, kah en$Hazor.
19.38 Kah Iron, kah Migdaleel, Horem kah Bethanah kah Bethshemesh, nabo pask8gun tahshinash keitotanash nashpe wutotánames8oash.
19.39 Yeu wutàhtoonk wutchippanoonk wunnaumonuh Naphtali, neaunag wutteateashiyeuongan8oash, otanash, kah wutotanames8oash.
19.40 Káh nesausuk adtahshinnu8uk tanahtôadtuonk sohham8m8 wutch wutchippan8onk wunnaumónuh Dán, neaunag wutteateashiyeuongan8oash.
19.41 Kah wussissippoiyeue wutohtoongan8 ne Zorah, kah Eshtaol, kah Irshemesh.
19.42 Kah Shaalabbim, kah Ajialon kah Jethlah,
19.43 Kah Elon, kah Timmathah, kah Ekron
19.44 Kah Elleteh kah E[r]blethon, kah Baalah
19.45 Kah Jehud kah Benebarak kah Gathrimmon.
19.46 Kah Mejárkon kah Rakkom, weeche sussippoi anaquohtag Japho.
19.47 Kah wussissippoiyeum8 wuñaumonuh Dan, peasinup wutch [n]agoh, neajeh wunnaumonuh Dan kuhkuhquéog ayeuwuhkontamunat Leshem, kah wussohkomuneau kah togkodtamuneau an kenag togkodteg, kah 8tohkinneau, kah na wuttaiinneau, kah Leshem wutussowetamunea[u], Dan, ne as8wesinit 8sh8oh Dan.
19.48 Yeu wutohtoongan8 wutchippan8onk wunnaumonuh Dan, neaunag wutteateashiyeuongan8oash; yeush keitotanash nashpe wutotánames8oash.
19.49 Mahche chachaubenumohettit ohke wutch ohtoonk, nashpe wussissippoiyeum8, wunnaumonuh Israel, aninnumauáog ohtoonk Joshuahoh wunnaumonuh Nun, ut kenugke náhoh.
19.50 Neáunag wuttinn8waonk Jehovah, wuttinnumauóneau keitotan ne wehqutumussit ne Timnah$Serah, wadchuut Ephraim, kah ayim keitotan, kâh na 8tohkin.
19.51 Yeush wútahtaonganooash nish Eliazer séphausuenin, kah Joshua wuñaumonuh Nun, kah wabuhkuhk8utcheg ut 8sh8óo[u]t wutchippann8ongan8oash wunnaumonuh Israel, chadchabenumunáoash nashpe tanohtôadtuonganit, wutch ohtoonk, ut mukkinne[a]e kommukque squotamut: neit pakodche chachaubenumwog ohke.
20.1 JEhovah wonk ken8nau Joshuahoh n8wau
20.2 Ken8s wunnaumonuh Israel nag us kukquttumunk spuhh8wae otanash, nish papaúme anógkupash nashpe wuñutcheganit Moses.
20.3 Noh nashteadt pahcheu, kah asq ananatam8g howane nashont, onk woh na wutushpuhh8un, kah nish pish k8tushp8haonganinneáoash wutch noh ann8to[n]t musqueheonk.
20.4 Kah noh asp8adt pasuk yeush otanash, neepauit ahhut petutteámuk keitotane squontámut, kah wahteauwáhuadt wuttinniyeuonk ut wuhtauogk8óut otanáe Eldérsog nag pish wuñeemunóuh en otanat, & wuttinnumauoh áyeuonk, onk woh ukkenukushónuh
20.5 Káh ann8tontog musquéheonk, n8sukauont, neit matta pish mag8og nushehteaénúh en wunnutcheganit, newutche matta unnantamwe náshauoú wetatteamungoh, kah mattá wussussekeneauópuh negonne.
20.6 Kah noh pish wutohtu ne otanat nô pajeh wunneepauinneat anaquabit mukkinneonk wutche wussittumóonk, no pajéh wunnuppunat kehche sephausuen, noh woh apit yeu ahquompak, neit nushehteaen pish qushkeu, kah pish peyaontam nehenwonche wutotan, kah en nehenwonche wekit, en yéu otanat ne waj chippuhh8waup.
20.7 Kah kukquttumwog Kadesh ut Galile, en Naphthalie wadchuut kah Shechem, ut Ephraime wadchuut, kah kirjah-Arba (ne Hebron) ut Judae wadchuut.
20.8 Kah ogkomut Jordan, kishke Jericho wutchepwoiyeu, na wuttit kukquttumunneau, Bezer, ut touohkomukque mukoshquttáut, wutch wutchippan8onganit Reuben, kah Ramoth ut Gilead, wutch wutcheppan8onganit Gad, kah Golam ut Bashan, wutch wutchippan8onganit M[u]nasseh.
20.9 Yeush otanash kukquttumunash wutch wame wunnaumonuh Israel, kah wutch pen8wot noh adt pen8wohteadt kenugke nahoh; howan pehcheu howane nushont, onk woh na wutushph8on, kah matta woh nupp8 nashpe wunnutcheganit ann8tontog musqueheonk, nó pajeh keneepauinneat anaquabit mukkinneonk.
21.1 NEit wabuhkuhk8itcheg 8sh8oh, Levitsog pas8tshonaog, Eleazer sephausuaenuh, kah Joshua wunnaumonuh Nun, kah wabuhkuhk8itcheg 8sh8oh wutchippan8ongan8oash wunnáumonuh Israel.
21.2 Kah nah ukken8nouh ut Shiloh ut ohkit Canaan, n8waog: Jehovah ann8team8p nashpe wunnutcheganit, nuttinnumunkqunnanonut keitotanash, kah weeniyeum8ash wutch neetasseumunónog.
21.3 Kah wuñaumonuh Israel anniñumauaog Levitsoh, wutch wutohtoongan8out neanann8teamwit Jehovah, yeush keitotanash, kah 8weeniyeum8ash.
21.4 Kah tanohtôadtuonk sohham8m8 wutch kohathise wutteateashiyeuongan8oash, kah wunnaumonuh Aaron sephausuenin, neh Levitsog, tanohtoadtue ahtóog wutch wutchippan8onganit Judah, kah wutch wutchippan8onganit Simeon, kah wutch wutchippan8onganit Benjamin; nabo nishwinash otanash.
21.5 Kah onkatogig wunnaumónuh Kohath, wutch wutteáteashiyeuongan8out wutchippan8onk Ephraim, kah wutch wutchippan8onk Dan, kah wutch pohshe wutchippan8onk Manasseh, náshpe tanohtoadtuonganit ohtóog piukquodtash keitotanash.
21.6 Kah wunnaumonuh Gershom wutch wutteateashiyeuongan8out wutchippán8onk Issachar, kah wutch wutchippan8onk Asher, kah wutch wutchippan8onk Naphtali, kah wutch pohshe wutchippan8onk Manasseh ut Bashan, nashpe tanohtoadtuonganit ohtóog nábo nishwinash keitotanash.
21.7 Kah wunnaumonuh Merari nashpe wutteateashiyeuongan8oash, wutch wutchippan8onk Reuben, kah wutch wutchippan8onk Gad, kah wutch wutchippan8onk Zebulun nashpe tanohtoadtuonganit ahtóog nabo neeanash keitotanash.
21.8 Kah wunnaumonuh Israel nashpe t[à]nohto[a]tuonganit, aninnumauaog Levitsoh yeush otanash nashpe 8weeniyeum8ash: nean ann8teamwit Jehovah, nashpe wunnutcheganit Moses.
21.9 Kah wutch wutchippan8onganit wunnaumónuh Judah, kah wutch wutchippan8onganit wunnaumonuh Simeon, ummagunaoash yeush keitotanash, nish mashamukupash nashpe ne ahéttamuk.
21.10 Nish wunnaumonuh Aaron wutohtauunaoash wadchiehettit wutteateashiyeuongan8out Kohathitsog, neg wadchiitcheg Levitsut (Newutche wuttittanohtôadtuongan8 negoneyeu8p.)
21.11 Kah nag wuttinnumauouh Arbahke keitotan, 8shoh Anak (ne Hebron) ut wadchue wutohtim[o]neat Judah, nashpe 8wéeniyeum8ash waeenu.
21.12 Qut ohteuhkonash wadtaumaogish 8tanat, kah wutotanames8oash wuttinnumauôunaoash Caleboh wunnaumonuh Jephunneh, wutche wutohtoonk.
21.13 Ne wuttinne aninnumauóneau wunnaumonuh Aaron sephausuenin, Hebron nashpe 8weeniyeumash, spuhh8wae otan wutche nushehteaenuog, kah Libnah nashpe 8w[é]eniyeumash.
21.14 Kah Jattir nashpe 8wéeni[y]eumash, kah Eshtemoa nashpe 8wéeniyeumash.
21.15 Kah Holon nashpe 8wéeniyeumash, kah Debir nashpe 8wéeniyeumash.
21.16 Kah Ain nashpe 8wéeniyeumash, kah Juttah nashpe 8wéeniyeumash, pasuk8gun tahshinash keitotanash, wutche yeush nesinash chippan8ongash.
21.17 Kah wutch wutchippan8onganit Bénjamin Gibeon nashpe 8w[é]eniyeumash, Geba mashe 8wéeniyeumash.
21.18 Anathoth nashpe 8wéeniyeumash, kah Almon nashpe 8wéeniyeumash, yauunash keitotanash.
21.19 Wame wutotanash wunnaumonuh Aaron sephausuenin, nabo nishwinash keitotanash, nashpe 8wéeniyeumash.
21.20 Kah wutteateashiyeuonk wunnaumonuh Kohath, Levitsog, neg asqushoncheh wunnaumonuh Kohath, nag ohtoog wutotanáeu tanohtôadtuongan8oash, wutch wutchippan8onganit Ephraim.
21.21 Newutche wuttinnumauóuh Shechem nashpe 8wéeniyeum8oash: ut Ephraime wadchuut, s[q]uhh8wae 8tan wutch nushehtuaenuog, kah Gezer nashpe 8wéeniyeum8ash.
21.22 Kah Kibzain nashpe 8wéeniyeumash, kah Beth-horon nashpe 8weeniyeum8ash, yauunash keitotanash,
21.23 Kah wutch wutchippan8onk Dan, Eltekeh nashpe 8wéeniyeum8ash, Gibbethon nashpe 8wéeniyeum8ash.
21.24 Ajalon, nashpe 8wéeniyeum8ash, Gath-rimmon kah 8wéeniyeum8ash, yauunash keitotanash.
21.25 Kah wutch pohshe wutchippan8onk Manasseh, T[á]nach kah 8wéeniyeum8ash, kah Gath-rimmon kah 8wéeniyeum8ash, neenash keitotanash.
21.26 Wame keitotanash piukquodtash, kah 8wéeniyeum8ash, wutteateashiyeuonganash wunnaumonuh Kohath neg ashqueyeuutcheg.
21.27 Kah en wunnaumonuh Gershon, Levitse wutteateashiyeuongash, wutch pohshe wutchippan8onk Manasseh, Golan ut Bashan, kah 8wéeniyeum8ash, spuhh8wae otan wutch nushehteaénin, kah Beeshterah, kah 8wéeniyeum8ash neenash keitotanash.
21.28 Kah wutch wutchippan8onganit Issachar, Kishon kah 8wéeniyeum8ash, Dabareh kah 8wéeniyeum8ash.
21.29 Jarmuth kah 8wéeniyeum8ash, Engannim & 8wéeniyeum8sh, yauunash keitotanash.
21.30 Kah wutch wutchippan8onk Asher, Mishal kah 8wéeniyeum8sh, Abdon kah 8wéeniyeum8ash,
21.31 Helkah kah 8wéeniyeum8ash, kah Rehob kah 8wéeniyeum8ash, yauunash keitotanash.
21.32 Kah wutch wutchippan8onganit Naphtali, Kedesh ut Galile kah 8wéeniyeum8ash, spuhh8wae otan wutch nushehtuaénin, kah Hummoth-dor kah 8wéeniyeum8ash, [k]ah Kartan kah 8wéeniyeum8ash, nishwinash keitotanash.
21.33 Wame wutotanaoash Gershonitsog, neaunag wutteateashiyeuongan8oash, nabo nishwiniash keitotanash kah 8wéeniyeum8ash.
21.34 Kah en wutteateashiyeuongan8óut wunnaumonuh Merari, onkatogig Levitsog, wutch wutchippan8onganit Zebulun, Jokneam kah 8wéeniyeum8ash, kah Kartah kah 8wéeniyeum8ash.
21.35 Dimnah kah 8wéeniyeum8ash, kah Nahalal kah 8wéeniyeum8ash, yauunash keitotanash,
21.36 Kah wutch wutchippaonganit Reuben, Bezer kah 8weeniyeum8ash, kah Jahazah k[a]h 8wéeniyeum8ash.
21.37 Redemoth kah 8wéeniyeum8ash kah Mephaa[k] kah 8wéeniyeum8ash yauunash keitotanash.
21.38 Kah wutch wutchippan8onganit Gad, Ramoth ut Giliadut, 8weeniyeum8ash, spuhh8wae otan wutch nushehteanin, kah Mahanaim ka[h] 8wéeniyeum8ash.
21.39 Heshbon kah 8wéeniyeum8ash Jezer kah 8wéeniyeum8ash, yauunash keitotanash wame.
21.40 Nemehkuh wame wutot[o]náoash wunnaumonuh Merari, nashpe wutteateashiyeuongan8oash, nish wadchigish wutteateashiyeuonganit Levi, nashpe wuttittanohtóadtuongan8 nabo n[e]enash keitotanash.
21.41 Wame wutotánaa[o]ash Levitsog ut wutohtoongan8out wunnaumonuh Israel, y[a]uunchagkodtash kah shwosuk tahshinash keitotanash, kah 8wéeniyeum[8]ash,
21.42 Yeush keitotanash 8wéeniyeumu8ash, yeu nnih wame yeush keitotanash.
21.43 Kah Jehovah aninnumauau Israelloh wame ohke, ne chadchekeewop wuttiñuma[uó]nat 8sh8oh: kah nag wutohtineau kah na wutohkinneau.
21.44 Kah Jehovah wuttinnumauoh anwôhsinóonk ut wa[é]enu, neaunag wame nean chadch[e]keimomp 8sh8oh, kah na matta howan wunneepauoun anaquabhettit, ut wame ummatwóm8óut, Jehovah ponau wame ummatwom8oh ut wuñutchegan8óut
21.45 matta teag uppanshadtauwaheuh ne teagua wanegik, ne Jehovah anomp ut wekit Israel: wame nnih.
22.1 NEit Joshua wehkomau Reubenitsoh kah Gaditsoh, kah pohshe wutchippan8onk Manasseh.
22.2 Kah wuttinuh: kenanawehteomw8 wame ne Moses wuttinneumoh Jehovah anunn8nukqueogkup, kah ken8swetamumw8 n8wadtauatonkqussuonk wame nean ann8nog.
22.3 Matta kenukkonnumw8 kematt8oog m8chétikquinne, yeu pajeh kesukok? qut kenanawehteomw8 ummeechumehteae wutann8team8onk Jehovah kum-Manitt8mw8.
22.4 Kah yeuyeu Jehovah kum-Manitt8mw8 anwohsumau kematt8oh, neane quoshomomp, newutche yeuyeu qushkek, kah onkq kekuout, kah en kuto[h]toongane ohkeyeuout ne Moses wuttinneumoh Jehovah anumungqueogkup, ogkomut Jordan.
22.5 Qut menuhke qussetam8k ann8team8onk, kah wuttinnaumatuonk, ne Moses wuttinneumoh Jehovah meechumuhkonukqueogkup womononat Jehovah kum$Manitt8mw8, kah pomushonat wame ummayeut nanawehteauunat wutann8teamoongash, kah mosógquehtauonat, kah wowussumonat nashpe mamusse kuttah, kah nashpe mamusse kukketeahogkou.
22.6 Neit Joshua wunnanumuh, kah ummoncheaheuh? kah moncheog en wekuout.
22.7 Onk pohshe wutchippan8onk Manasseh Moses wuttinnumauopuh ohtóonk ut Bashan: qut onkatog p[o]hshi Joshua wuttinnumauou, kenugke wematt8oh wútuhshame Jordan, wutch[é]ksuiyeu, kah Joshua wonk moncheaheo[u]t en wekuout, neit 8nanumuh.
22.8 Kah náh ukkén8nuh, n8wau qushkek nashpe mishe weenauéetuonk, en kekuout, kah nashpe muttaánwog neetasuog kah nashpe wilver kah nashpe gold, kah nashpe Brasse kah nashpe Iron, kah nashpe m8n[a]tash hogk8ongash: chachaubenum8k sequttahham8óngash wutch kummátwom8oog, nashpe kematt8óog.
22.9 Kah wunaumōuh Reuben & wuñaumonuh Gad, & pohshe wutchippan8onk Manasseh, qushkeog, kah amaeog wutch wu[u]naumonat Israel, wutch Shiloh, ne ohkeit Canaan, onat Giliade ohkeit, en wutohtóongane ohkeyeuout, uttoh wadohkehettit, neaunag wuttinn8waonk Jehovah nashpe wunnutcheganit Moses.
22.10 Kah paahettit Jordane sussippoiyeuut ne ohkit Canaan, wunnaumonuh Reuben, kah wunnaumonuh G[á]d, kah pohshe wutchippan8onk Manasseh, na wuttit ayimunneau Altar kishke Jordan, missi Al[r]ar monunneaumuneat.
22.11 Kah wúnnaumonuh Israel n8tamwog kusseh, wunnaumonuh Reuben, kah wunnaumonuh Gad, kah pohshe wutchippan8onk Manasseh, nag ayimwog Altar piuhsuke ohkit Canaan, ut Jordane susippoiyeuash, ne wunnaumonuh Israel adt qushkodteaneup.
22.12 Kah wunnaumonuh Israel n8tamunit, Mamussi ummukkinneonkan8 wunnaumonuh Israel miyaeog ut Shil[ô]h [n]ah wutayeuuhkononaoont.
22.13 Kah wunnaumonuh Israel ann8team8og en wunnaumonuh Reuben, kah wunnaumonát Gad, kah pohshe wutchippan8onganit Manasseh, en Giliade ohkeit, Phineas wunnaumonuh Eleazer sephausuenin.
22.14 Kah piogqussuoh Sontimoh, weechiyeumuk wutch nish$noh weetu kehtikkoneu8 pasuk sontim, panuppe wame wutchippan8ongan[ó]oash Israel, kah nish$noh pasuk uppuhkukk88 ut 8sh8oh wekuout, ut kenugke muttannonganog kussuog Israel.
22.15 Kah nag peyaônago wunnaumonuh Reuben, kah wunnaumonuh Gad, kah pohshe wutchippan8onk Manasseh, ut ohkit Gilead, kah ukkeket8hkomouh, n8waog.
22.16 Yeu wussinneau mamusse ummukkinneonk God, chaugua yeu panneusseonk, ne ayeuuhkonittue macheneheog um-Manitt8moh Israel, quinnuppenat yeu kesukok, wutch asuhkauonat God, newutche kutayimomw8 Altar, onk woh kutcheketauomw8 Jehovah yeu kesukok.
22.17 Peorre matcheseunk, sun peasin wutche kenawun ne asquam wutch pahkeseog pajeh yeu kesukok, (tohkonogque enninneaonk mo ummukkinneonganit Jehovah.)
22.18 Qut kenaau woh kukqushkeneau yeu kesukok wutch asuhkauonat Jehovah, kah mos n$nih, ch[é]ketauog Jehovah yeu kesukok neit saup musquantam mamusse ummukkinneonk Israel.
22.19 Qut kutohtoe ohkeyeu nishkeneungquok, neit paumushagk en ogkeit Jehovah wutohtoong[a]nit, ná ohtag Jehovah wuttabernaklum, kah nemunnum8k ohtoonk ut kenugke neenawun, qut ahque cheketok Jehovah, asuh ahque cheketaiinnea[n], [á]yim[o]g Altar, chaubok wut-Altarum Jehovah num-Manitt8mun.
22.20 Sunnum$matta Achan wunnaumonuh Zerah usseup panneusseonk ut matanatamweyeu8uk, kah musquanittuonk nuhkukongkup wame Israelle mukkiñeonk? & noh wosketomp matta nusseu onkapunó8p
22.21 Neit wunnaumonuh Ruben, kah wunnaumonuh Gad, kah pohshe wutchippan8onk Manasseh, nag namp8hamwog, unnáog nogqut muttannongane uppuhkukk8unutcheh ut Israel$ut.
22.22 Jehovah um-Manitt8m8oh manitt8og, Jehovah um-Manitt8m8oh manitt8og 8wahteauun, kah Israel pish wahteoh: tohneit cheketamog, asuh tohneit ayeuuhkonittue pannesehtauogkut Lord (ahque wadchaneán yeu kesukok). 
22.23 Ayimog altar wutch qushkenat wutch asuhkauonat Jehovah, asuh wutch na$ut sephausineat chikohtae sephausuongash, asuh meetsue sephausuongash, asuh naut sephausinneat wunohteae sephausuongash, neit Jehovah nagum wutohtinohteaj.
22.24 Kah matta usseogkus, wutch yeu quttamm8onk, nussimun, ompetak, keneechan8oog woh ken8naog nunneechamunoh, n8wahettit, toh kittinheomw8 Jehovah um-Manitt8moh Israel.
22.25 Newutche Jehov[â]h ayim Jordan sussippoi nashaue kenaau, kah nenawun, kenaau wunnaumonuh Ruben, kah wunnaumonuh Gad, wanne k8chippaiyeumeumw8 ut Lordut, neit kennechan8[ô]og pish ahque wabesuaheáog Jehovah.
22.26 Newajeh n8waogkup, yeuyeu quagquoshwehtammuttuh kutayimónnanónut Altar, matta wutch chikohtae mag8ongash, asuh wutch sephausuongash.
22.27 Qut woh wauwaeneu8mw8 ut nashaue kenaau kah nenawun; kah nahoht[ó]e nuppometuonganunonash; onk woh nutussenanónut waussumáonk Jehovah, ut anaquabit, nashpe nutchikohtae mag8ongash, kah nashpe nussephausuongash, kah nashpe n8nohteae sephausuongash: keneechan8óog matta woh unnau8og nunneechanunnonoh ôhánumag, matta k8chippiyeumeumw8 ut Jehovahut.
22.28 Newajeh n8waogup, pish n$nih, nag ne nukqueog, asuh en nuppometuonganunónut ôhán[u]mag, neit woh nussimun, naum8k wuttinnussuonk wut-altarumut Jehovah, ne n8shunnónog kesteauhetteup, matta wutch chikotae mag8ongash, asuh wutch sephausuongash, qut ne wauwóm8 nashaue ut kenaau kah nenawun.
22.29 God quhteihteaj woh nutchekehtauunnanónut Jehovah, kah woh nukqushkénanonut wutch asuhkauónat Jehovah, ayeuónat Altar, wutch chikohtae mag8ongash, wutch meetsue mag8ongash, asuh wutch sephausuongash, chabok wut-alt[á]rum Jehovah num-Manitt8mun, ne anaquohtag wuttabernakleum.
22.30 Kah Phineas sephausuen, kah mukkinneae sontimóog, kah wabakuhk8utcheg ut muttannonganog kussue Israelut, neh weechiyeumukqutcheh, n8tamwehettit kutt8wongash, nish wunnaumonuh Ruben kah wunnaumonuh Gad, kah wunnaumonuh Manasseh an8wahetticheh, wunnegenash ut wsukesuk8wóut.
22.31 Kah Phineas wunnaumonuh Eleazer sephausuenin, unnau wunnaumonuh Ruben, kah wunnaumonuh Gad, kah wunnaumonuh Manasseh, yeu kesukok n8wahteomun Jehovah n8weetómukqun: newutche matta kummatchen[é]hheomw8 Jehovah yeuut matta kummatchen[é]hheomw8 Jehovah yeuut matcheseonganit, yeuyeu kuppohquohwhunnomw8 wunnáumonuh Israel wutch wunnutcheganit Jehovah.
22.32 Kah Phineas wunnaumonuh Eleazer sephausuaenin, kah sontimóog qushkeog wutch wunnaumonat Ruben, kah wutch wunnaumonat Gad, wutch ohkit Gilead, en ohkeit Canaan, en wunnaumonat Israel, kah uppaudtaunchem8kauoh
22.33 Kah ne teag 8nantamhukqunneau wunnaumonuh Israel, kah wunnaumonuh Israel wunanumáog God, kah matta unnantam8og wutayeuuhkonittue kuhkuhquetauónaóont, paguatauannaóont ohke, ne wunnaumonuh Ruben kah Gad wadohkinit[.]
22.34 Kah wunnaumonuh Ruben, kah wunnaumonuh Gad wuttissowehtamuneau ne altar Ed: newutche pish wauóm8 ut nashaue kenawun, noh Jehovah kum-manitt8m.
23.1 KAh n$nih sepe mahche anwohsumont Jehovah Israeloh wutch wam[é] ummatwom8oh waeenu, neit Joshua nano kutchisu8, kah togkomuk kodtum8ash.
23.2 Kah Joshua wekomau wame Israel, kah wut-Eldersumouh, kah uppuhkuk8uh, kah 8sittumwaeneum8oh, kah wuttannohsuenneum8uh & nah wuttinuh, nen nukkechiseu, kah nummatauntam.
23.3 Kah kenaumwop wame ne Jehovah anteunk wame yeush wutohtimone[u]sh, newutche kenaau: newutche Jehovah kum-Mánitt8mw8, noh kut[a]yeuwehteaunshik8.
23.4 Kusseh, kummahche chachaubenumauunnumw8 nashpe tanohtoadtuonk, yeush wutahtimoneash ashqueyeu8gish, kutohtauunaoónt ut kutchippan8ongan8óut wutch Jordan, nashpe wame wutohtimoneash, pish tametahhamumpash, wéhque mishe kehtahhannit ahhut wayont.
23.5 Kah Jehovah kummanitt8mw8, noh pish wussohh8kauoh wutch anaquabeog, kah pish wutama8hkauh wutch kenaum8ongan8out, kah kenaau pish kut[a]htomw8 [wu]tohkeeu, neane Jehovah kum-Manitt8mw8 quoshomukqueog.
23.6 Newutche ahche wutt8anatam8k, nanawehtinneat kah ussenat wame ne wasukuhw[osi]k ut wuttinnaumatue B8kut Moses onk woh mat kukqushk8mw8 na$wutch, en muttinnuhkouneiyeu, asuh menadcheineiyeu.
23.7 Matta kukkinukkushonaoout yeush wutohtimoneash, nish ashqueyeu8gish ut kenugke kenaau, asuh weogquhtum8hteogk 8wesuonga[n]oash um-Manitt8m8uh, chadchekeewahteogk nag nashpe, asuh wowussumuhteogk, asuh nauwaehtauuhteogk.
23.8 Qut mosogquehtok Jehovah kum- Manitt8mw8, ne aseog yeu pajeh kesukok.
23.9 Newutche Jehovah ama8kam wutch anaquabeog, mogkiyeuash kah mamonuhkiyeuash wutohtimoneash, qut kenáau, wanne howan tapenum8 neepauun anaquabéog pajeh yeu kesukok.
23.10 Pasuk kenaau pish ama8hkauau nequt muttannonganogkussuoh, newutche Jehovah kum-Manitt8mw8 nnoh ayeuwehteaunshhikqueog, neane quoshomukqueogkup.
23.11 Newutche nunnukqussek onk woh k8womunnomw8 Jehovah kum-Manitt8mw8.
23.12 Qut toh n$ne qushkeog, kah mosogquehtamog ashqueyeu8gish yeush wutohtimoneash, yeush ashqueyeu8gish ut kenugke kenaau, kah weetauadteog, kah nag petukauog, kah nag petukkunkqueog.
23.13 Wunnamuhkut wahteau8k, Jehovah kum-Manitt8mw8, matta wonk pish ama8hkomw8 wutch anaquabeog ne teague yeush wutohtimoneash, qut nag pish appehhannu8og kah puttahham8onganu8og en kuhhogkaout, kah sumohkohwhuttuongash, kah asinnekohsog ut kusk[é]suk8out, nô pajeh kutonkapunnonaóont wutch wunne ohkeit; ne Jehovah kum-Mánitt8mw8 ánnumunkqueogkup.
23.14 Kah kusseh, yeu kesukok nutom ummayut wame ohke: kah k8wahteomw8 ut wame kutahh8wout, kah ut w[á]me kukketeahogkounu8out, matta pasuk teag panushano, wame wanegugish nish Jehovah kum-Manitt8mw8 an8wohpash papaume kenaau: wame n$niyeuash ut kuhhogkaoont kah matta pasuk teag panushano.
23.15 Néwutche pish n$nih neane wame wunn[e]gugish nuhkuhkongqueog, nish Jehovah kum-Manitt8mw8 quoshomukqueogish: ne pish kittinne Jehovah paudtinnumunkquneau, wame machukish, nô pajeh kuppaguanukqunnaoont, wutch yeu wunne ohke, ne Jehovah kum-Mánitt8mw8 ánumunkqueog.
23.16 Panesehtamog 8n8waonk Lord kum-Manitt8mw8, ne an8nukqueog, kah moncheog, kah waussumog onkatogig manitt8og, kah nauwaehtauog neit pish Jehovah ummusquanituonk ayeuuhkonittue nashquneau wutche kenaau, kah pish teanuk kuppaguanimw8 wutch wunne ohkeit ne anumunkqueog.
24.1 KAh Joshua mohmounum wame Israelle chippan8ongash ut Shechem, kah we[h]komau Israelle Eldersoh, kah wabuhkuhk8unutcheh, kah 8sittumwaeneumoh, kah wutannohsueneum8oh, kah nag ponaog kuhhogkauh anaquabit God.
24.2 Kah Joshua unnau wame missinninnuh, yeu wussin Jehovah ummanitt8moh Israel, k8sh8[ó]og wutohtupanneg ogkome tomogkonit, n[ò]adt, Terah 8shoh Abraham, kah 8shoh Nachor, kah nag wowussumaog onkatogeh manitt8h.
24.3 Kah neemunomp k8sh8 Abraham wutch ogkome tomogkonit, kah nussagkompanop pannuppe wame ohkeit Canaan, kah nummishteop 8shannemunneuh, kah nuttinnumauop Isaakoh.
24.4 Kah nuttinnupauomp, Isaak, Jakoboh kah Esau kah nuttinnumauop Esau wadchu Seir wutohtauunat qut J[à]kob kah wunnechanoh w8mussuog en Egypt.
24.5 Wonk nutann8nomp Mos[é]s kah Aaron, kah nuttinneaonganehteop Egypt, ne áseomp ut kenugke nagoh, kah ompetak kussohh8wununnumop.
24.6 Kah nussohh8wunomp k8sh8óog wutch Egypt: kah kuppeyáumwop kehtahhannit, kah wut-Egyptiansog n8swehtahwopanneg k8sh8woh, nashpe Charitsash, kah na8mukqutcheg horsesoh en mishque ketahhannit.
24.7 Kah mauunitteauahettit Lord, ponam pohken nashaue kenaau kah Egyptiansog, kah wunuhkukkomwaheuh keitoh, kah upputtogg8whon, kah kuskesuk8oash naumwog ne asee ut Egypt, kah sepe kutayimw8 touohkomukqut.
24.8 Kah kuppás8unumwop wutohtuóont Amoritsog neg wadohkitcheg ogkomut Jordan kah kutayeuuhkonuk8óog, kah kuttinnumauunaoh ut kenutcheganit, onk woh kutohtomw8 wutohkeeu, kah nuppaguanopanneg wutch anaquabeog.
24.9 Neit Balak wunnaumonuh Zippor Moabe ketass8t neepau, kah ayeuuhkonau Israeloh, kah ann8team8 kah wehkomau Balaamoh wunnaumonuh Beor kummatanumukqunnaóont.
24.10 Qut matta nunn8tauóh Balaam, newajeh nano wunánumukqueóg, nemehkuh kuppohquohwhuninnumwop wutch wunnutcheganit.
24.11 Kah kukqushkoteamw[ò]p Jordan, kah kuppeyaumwop Jericho, kah Jerichoe wosketompaog, kutayeuuhkonuk8wópanneg, Amoritsog, kah Perisitsog, kah Cananitsog, kah Hittitsog, Girgashitsog, kah Hivitsog, kah Jebusitsog, kah nupponópanneg kenutchegan8óut.
24.12 Kah nutann8nomp aóhkeom8 ut anaquabeog, noh áma8hkauomp wutch anaquabeôg, neesuog Amoritse ketass8tamwog, matta nashpe kuttogkodteg, asuh nashpe kutohtomop.
24.13 Kah kittinumauonumw8 ohke, ne matta wadanakauseogkup, kah keihtotanash nish matta ayimauógkupash, kah kutayinneaoash, kummeetsimw8 wutch weenominneohtekonash, kah olive chippinneutunkash, nish matta ohketeauogkupash.
24.14 Newutche yeuyeu qusheuk Jehovah & wowussum8k nashpe pahketaháonk & wunnamuhkut[ê]yeuuk, kah amaun8k manitt8og neh k8sh8wóog wousumáhetteupoh ogkomáe tomogkonit, kah ut Egypt, kah woussum8k Jehovah.
24.15 Kah unnantamóg ne matchit wowussumónat Jehovah, pepénók yeu kesukok howan waussumóg: uttóan Manitt8og neh k8sh8óog waussumáhettuppoh, neg ogkomut tomogkonit, asuh ummanit8m8uh Amoritsog, neg wutohtuóont wadohkéog: qut nen kah néek n8wowussumómun Jehovah.
24.16 Kah missinninnuog namp8hamwog & n8waog, qutteihteaj God nutohquanumónanonut Jehovah, n8wowussumonanonut onkatogig manitt8og.
24.17 Newutche Jehovah kum-Manitt8mun noh kuhkuhkuk8unukqun, kah n8shunonog wutch ohkit Egypt, wutch Missinnae kommukqut, kah noh asepash yeush magogish kuhkinneasuongash, ut nunnaum8ónganonut, káh n8wadchanukqun ut wame mayut ne aóog, kah wáme kenugke missinninnuut neg pannuppukkauogkutcheg.
24.18 Kah Jehovah ama8hkauau wame missinninnuh wutch anaquabeog, nag Amoritsog neg wadohkitcheg ne ohkeit: nenawun wonk n8wowussumomun Jeho[u]ah, newutche noh kum-Manitt8mun.
24.19 Kah Joshuá unnau missinninnúh, matta woh k8wowussumómw8 Jehovah: newutch n[o]h wunneetupanatamwe God, noh m8summuáe Manit, matta kutahquontamunkou kuppaneusseongan8oash, asuh kummatcheseonganóoash.
24.20 Ahquánumog Jeho[u]ah, kah wowussumóg penówe Manitt8og, neit pish quinnuppeu, kah k8woskhukkou, kah kummohtupánukou, mahche wunnenéhikqueóg.
24.21 Kah missinninnuog unnaog Joshuahoh, matta, qut n8wowussumoman Jehovah.
24.22 Kah Joshua unnau missinninnuh, k8wauwaonomw8 kuhhogkaóog, kuppépenunkou Jehovah wowussumônat, kah nag n8waog, n8wauwómun.
24.23 Newutche yeuyeu, amaun8k penowe Manitt8og neg kenugke kuhhogkaóut, kah mosogqunnumók kuttahh8óash en Jehouahut um-Manitt8m8uh Israel.
24.24 Kah missinninnuog unnaog Joshuahoh, Jehovah num-Manitt8mun, n8wowussumómun, kah 8wadtauatonkqussuonk n8swehtamumun.
24.25 Neit Joshua wunn8wáog missinninnúh ne kesukok, kah upponumauoh kuhk8waonk, kah kukquttumóonk ut Shechem/
24.26 Kah Joshua wussukhum yeush kutt8wongash, naumatue wussukwhonganit God, kah [n]emun[u]um mishikqussuk, kah na uponamu[n] [a]gwe n8timusset, ne kishke wunneetup[ana]tamwe komukqut Jehovah.
24.27 Kah Joshua unnau wame missinninnuh, kusseh, yeu qussuk pish k8wauwaónukqunnau[,] newutche n8tunkquot wame wuttinn8waongash Lord, nish ánukqueógkupash: newaj pish wauwaónukqueóg, ishkont kukkuhkonn8wáonómw8 kum-Manitt8mw8.
24.28 Neit Joshua wuttinanumuh missinninnuh monchek, nishnoh wosketomp ut wutohtoonganit.
24.29 Onk nnih, mahche yeu nnag, Joshua wunnaumonuh Nun, wuttinneumoh Jehovah, nupp8oh, nequt pasuk8e kodtumwohkog, kah piog.
24.30 Kah nag upposekinóuh, ut sussippoi wutohtoonganit, ut Timnath-serah, ne Ephraime wadchuut, nanummiyeu 8wadchumut Gaash.
24.31 Kah Israel woussumau Jehovah nis[á]htepomantog Joshua, kah nisahtepomantamwéhettit Eldersog neg anue pomantam8moncheg Joshuahoh, kah neg wahtunkeg w[à]me wut[á]nakausuongash Jehovah, ne [á]seanshunk Israeloh
24.32 Kah wuskonash Joseph, nish wunnaumonuh Israel sohwuttauwunnutcheh wutch Egypt, nag upposekinóuh Shechem, ut kodchuhkeohkeit, ne Jakob adtóomomp wunnaumonuh Hamor, 8shoh Shechem, wutche nequt pasuk8unneái silver, kah 8tohtauonganin wunnaumonuh Joseph.
24.33 Kah Eleazer wunnaumonh Aaron nupp8 kah upposékinôuh wadchuut, ne wadtaumaiog Phineasut wunnaumonuh, ne anumauut ut Ephraime wadchuut.
