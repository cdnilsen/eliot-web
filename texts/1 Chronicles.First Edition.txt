1.1 ADam, Sheth, Enosh.
1.2 Kenan, Mahaleel, Jered.
1.3 Henoch, Methushelah, Lamech.
1.4 Noah, Shem, Ham, kah Japhet.
1.5 Wunnaumonuh Japhet: Gomer, kah Magog, kah Madai, kah Javan, kah Tubal, kah Meshech, kah Tiras.
1.6 Kah wunnaumonuh Gomer: Ashchenaz, kah Riphath, kah Togarma.
1.7 Kah wunnaumonuh Javan: Elishah, kah Tarshish, Kittim, kah Dodanim.
1.8 Wunnaumonuh Ham: Cush, kah Mizraim, Put, kah Canaan.
1.9 Kah wunnaumonuh Cush: Seba, kah Havilah, kah Sebta, kah Raamah, kah Sabtecah: kah wunnaumonuh Raamah, Shebah, kah Dedan.
1.10 Kah Cush wunnaumonieu Nimrod: yeuoh n8che missugken ut ohkit.
1.11 Kah Mizraim wunnaumonieu Ludim. kah An[á]mim, kah Lehabim, kah Naptuhim,
1.12 Kah Pathrusim, kah Caslushim, (neh wamohettit Philistiansog) kah Capththorim.
1.13 Kah Canaan wunnaumonieu Zidonoh wummohtommegheuh, kah Heth:
1.14 Wut$Jebusite wonk, kah wut-Amorit, kah uk-Girgashit.
1.15 Kah wut-Hivit, kah wut-Arkit, kah wus-Sinit.
1.16 Kah wut-Arvadit, kah wus-Zemarit, kah wut-Hamathit.
1.17 Wunnaumonuh Shem: Elam, kah Asher, kah Arphaxad, kah Lud, kah Aram, kah Uz, kah Hul, kah Gether, kah Mesech.
1.18 Kah Arphaxad wunnaumonieu Shelah, kah Shelah wunnaumonieu Eber.
1.19 Kah neeswekheau Eber, pasuk ussowesu Peleg, newutche noh pomontog ohke chachaubenausu: kah wematoh ussowesu Joktan.
1.20 Kah Joktan wunnaumonieu Almodad, kah Sheleph, kah Hazarmaveth, kah Jerah,
1.21 Hadoram wonk, kah Uzal, kah Diklah.
1.22 Kah Ebal, kah Abimael kah Sheba.
1.23 Kah Ophir, kah Havilah, kah Jobab, wame yeuh wunnaumonuh Joktan.
1.24 Shem, Arphaxad, Shelah:
1.25 Eber, Peleg, Rehu,
1.26 Serug, Nahor, Terah.
1.27 Abram, nenau Abraham.
1.28 Wunnaumonuh Abraham, Isaak, kah Ishmael.
1.29 Yeush wutontseongash: ummohtomegit Ishmael, Nebaloth, neit Kedar, kah Adbeel, kah Mibsam.
1.30 Mishma, kah Dumah, Massa, Hadad, kah Tema.
1.31 Jetur. Naphish, kah K[e]demah, yeuh wunnaumonuh Ishmael.
1.32 Kah wunnaumonuh Keturah, Abraham 8skappeumoh: noh nekheau Zimron, kah Jokshan, kah Medan, kah Midian, kah Ishbak, kah Shuah: kah wunnaumonuh Jokshan, Sheba, kah Dedan.
1.33 Kah wunnaumonuh Midian: Ephah, kah Eph[a]r, kah Henoch, kah Abida, kah Eldaah, wame yeuh wunnaumonuh Keturah.
1.34 Kah Abraham wunnaumonieu Isaak, wunnaumonuh Isaak, Esau kah Israel.
1.35 Wunnaumonuh Esau, Eliphaz, Reuel, kah Jeush, kah Jaalam, kah Korah.
1.36 Wunnaumonuh Eliphaz: Teman kah Omar, Zephi, kah Gatam, Kenaz, kah Timnah, kah Amalek.
1.37 Wunnaumonuh Reuel, Nahath, Zerah, Shammah, kah Mizzah.
1.38 Kah wunnaumonuh Seir: Lotan, kah Shobal, kah Zibeon, kah Anah, kah Dishon, kah Ezer, kah Dishan.
1.39 Kah wunnaumonuh Lotan, Hori, kah Homam, kah Timnah Lotan weetompasu.
1.40 Wunnaumonuh Shobal, Al[i]an, kah Manahath, kah Ebal, Shephi, kah Onam: kah wunnaumonuh Zibeon, Ajah, kah Anah.
1.41 Wunnaumonuh Anah, Dishon: kah wunnaumonuh Dishon, Amram, kah Eshban, kah Ithran, kah Cheran.
1.42 Wunnaumonuh Ezer, Bilham, kah Zavan, kah Jakan: wunnaumonuh Dishon, Uz, kah Aran.
1.43 Kah yeug ketass8tamwog nananúácheg ut ohkit Edom, asquam nan[à]nuwágkup howae ketass8t ut Israel, B[é]la wunnaumonuh Beor, kah ussowetamun wutotan Dinhabah.
1.44 Kah Bela nupuk, Jobab wunnaumonuh Zerah wutch Bosrah wunnompass8tamomukquoh.
1.45 Kah Jobab nupuk Husham wutch Temanitse ohkit wunnompass[8]tamomukquoh.
1.46 Kah Husham nupuk, Hadad wunnaumonuh Bedad (noh tôkodtogkup Midian ut Moabe ohteakonit) wunnompe ketass8tamomukquoh: kah ukkeitotan ussowetamun Avith.
1.47 Kah Hadad nupuk, Samlah wutch Mazrekah wunnompass8tamomukquoh.
1.48 Kah Samlah nupuk, Shaul wutch Rehoboth kishke sepuut, wunnompass8tamomukquoh.
1.49 Kah Shaul nupuk, Baal-hanan wunnaumonuh Achbor wunnompass8tamomukquoh.
1.50 Kah Baal-hanan nupuk, Hadad wunnompass8tamomukquoh, kah ukkeitotan ussowetamun Pai: kah ummittamwussoh ussowesu Mehetabel, wuttaunoh Matred, wuttaunoh Mezahab.
1.51 Hadad wonk nupp8: kah mugquompaog ut Edom, mugquomp Timnah, mugquomp Aliah, mugquomp Jetheth.
1.52 Mugquomp Aholibamah, mugquomp Elah, mugquomp Pinon.
1.53 Mugquomp Kenaz, mugquomp Teman, mugquomp Mibzar.
1.54 Mugquomp Magdiel, mugquomp Iram. Yeug Edome mugquompaog.
2.1 YEuh wunnaumonuh Israel: Reuben, Simeon, Levi, kah Judah, Ishakar, kah Zebulun,
2.2 Dan, Joseph, kah Benjamin, Napththali, Gad, kah Asher.
2.3 Wunnaumonuh Judah, Er, kah Onan, kah Shelah: yeug shuog wun[n]aumonieu nashpe wuttaunoh Shuah wut-Canaanite. Kah Er mohtommegheoncheh Judah, matchesu ut anaquabit Lord, kah wun[n]ushoh.
2.4 Kah Tamar wushimoh, wunnaumonieu Phares kah Zerah: wame wunnaumonuh Judah, napanna ta[h]suoh. 
2.5 Wunnaumon[u]h Phares, Hezron, kah Hamul.
2.6 Kah wunnaumonuh Zerah, Zimri, kah Ethan, kah Heman, kah Calcol, kah Dara, napanna tahsuog wame.
2.7 Kah wunnaumonuh Carmi: Achar, noh wadtamanatamheont Israeloh, noh matchesit nashpe matanumóe teag.
2.8 Kah wunnaumonuh Etha[m]: Azariah.
2.9 Wunnaumonuh wonk Hezron neh wunnaumónaimoncheh Jerahmeel, kah Ram, kah Chelubai.
2.10 Kah Ram wunnaumonieu Aminadab, kah Aminadab wunnaumonieu Nahshon wussontimomoh wunnaumonuh Judah.
2.11 Kah Nahshon wunnaumonieu Salma, kah Salma wunnaumonieu Boaz.
2.12 Kah Boaz wunnaumonieu Obed, kah Obed wunnaumonieu Jesse.
2.13 Kah Jesse wunnaumonieu mohtommegheoncheh Eliab, kah Abinadab nahohtôeu, kah Shimma nishwe,
2.14 Nathaneel yau, Raddai napanna,
2.15 Ozem nequtta, David nesausuk.
2.16 Weetompassu8oh Zerujah, kah Abigail: kah wunnaumonuh Zerujah, Abishai, Joab, kah Asahel; shuog.
2.17 Kah Abigail wunnaumonieu Amasa, kah 8shoh Amasa, noh Jether wut-Ishmeelite.
2.18 Kah Caleb wunnaumonuh Hezron wunnaumonieu nashpe Azubah ummittamwussoh, kah nashpe Jerioth: yeuh wunnaumonuh yeush, Jesher, Shobab, kah Ardon.
2.19 Kah Azubah nupuk, Caleb wesseentam Ephrath, noh wunnaumonieu Hur.
2.20 Kah Hur wunnaumonieu Uri, kah Uri wunnaumonieu Bezaleel.
2.21 Kah ompetak Hezron petukkaônau wuttaunoh Machir, 8shoh Gilead, 8weetauómoh nequtta adtahshinchage kodtumwohkog, kah noh wunn[e]ekitteauoh Seguboh.
2.22 Kah Segub wunnaumonieu Jair, noh ohtunkup neesneechagkodtash, kah nish keitotanash ut wutohkeit Gilead.
2.23 Kah wunneemunnumauun Geshur, kah Aram k8che ukkeitotanash Jair, kah Kenath kah wutotanash, nequtta tahshinchagkodtash keitotanash: wame yeush wutchayeu8ash Machir 8shoh Gilead.
2.24 Kah Heron mahche nupuk ut Caleb$Ephratahut, neit Abiah ummittamwussoh Hezron wunnaumonieu Ashur 8shoh Tekoa.
2.25 Kah wunnaumonuh Jerahmeel mohtommegheoncheh Hezron, n[e]g, Ram negonnekit, kah Bunah, kah Oren, kah Oze[n], kah Ahijah.
2.26 Jerahmeel wonk onkatogeh ummittamwussoh, ussowesu Atarah, noh okass8oh Onam.
2.27 Kah wunnaumonuh Ram, wunnegonégheómoh Jerahmeel, Maaz, kah Jamin, kah Ekar.
2.28 Kah wunnaumonuh Onam, Shammai, kah Jada: kah wunnaumonuh Shammai, Nadab, kah Abishur.
2.29 Kah ummittamwussoh Abishur ussowesu Abihail, kah wunnaumonieu Ahban, kah Molid.
2.30 Kah wunnaumonuh Nadab, Seled, kah Appaim: Seled asq waneechaneg neit nupp8.
2.31 Kah wunnaumonuh Appaim, Ishi: kah wunnaumonuh Ishi, Sheshan: kah wunnaumonuh Sheshan, Ahlai.
2.32 Kah wunnaumonuh Jada weematoh Shammai, Jether, kah Jonathan, kah Jether ask waneechaneg neit nupp8.
2.33 Kah wunnaumonuh Jonathan, Peleth, kah Zaza: yeuh wunnaumonuh Jerahmeel.
2.34 Kah Sheshan matta wunnaumonieu webe wuttóneu: kah Sheshan wuttinninneum8 Egyptian, noh ussowesu Jarah.
2.35 Kah Sheshan wuttaunoh wuttinninnumauoh 8mittamwussissinneat wutt[inn]inne[u] noh Jarah kah wunnaumoñieu Attai.
2.36 Kah Attai wunnaumonieu Nathan, kah Nathan wunnaumonieu Zab[a]d.
2.37 K[a]h Zabad wunnaumonieu Ephlal, kah Ephlal wunnaumonieu Obed.
2.38 Kah Obed wunnaumonieu Jehu, kah Jehu wunnaumonieu Azariah.
2.39 Kah Azariah wunnaumonieu Helez, kah Hel[e]z wunnaumonieu Eleasah.
2.40 Kah Eleasah wunnaumonieu Sisamai, kah Sisamai wunnaumonieu Shallum.
2.41 Kah Shallum wunnaumonieu Jekamiah, kah Jekamiah wunnaumonieu Elishama.
2.42 Kah wunnaumonuh Caleb, Jerahmeel wematoh, Mesha negonégheoncheh, noh 8shoh Ziph: kah wunnaumonuh Mareshah 8shoh Hebron.
2.43 Kah wunnaumonuh Hebron, Korah, kah Tappuah, kah Rekem, kah Shema.
2.44 Kah Shema wunnaumonieu Raham, 8shoh Jorkoam: kah Rekem wunnaumonieu Shammai.
2.45 Kah wunnaumonuh Shammai noh Maon, kah Maon 8shoh Bethzur.
2.46 Kah Epha 8skapp8moh Caleb, wunnaumonieu Haran, kah Moza, kah Gazez: kah Haran wunnaumonieu Gazez.
2.47 Kah wunnaumonuh Jahdái, Regem, kah Jotha[n], kah Gesha[n], kah Pelet, kah Epha, kah Shaaph.
2.48 Maacha 8skappumoh Caleb wunnaumonieu Sheber, kah Tirhanah.
2.49 Wonk nekheau Shaaph 8shoh Madmanah, Sheva 8shoh Machbenah, kah 8shoh Gibia: kah wuttaunoh Caleb Achsa.
2.50 Yeuh wunnaumonuh Caleb wunnaumonuh Hur, mohtommegit Ephrath, Shobal 8shoh Kirjah$jearim.
2.51 Salma 8shoh Bethlehem: Hareph 8shoh Beth$gader.
2.52 Kah Shobal 8shoh Kirjah-jearim wunnaumonieu Haroe, kah pohshe um-Manahethitog.
2.53 Kah wutteateashiyeuash Kirjah-jearim, Ithritsog, kah Puhitsog, kah Shumathitsog, kah Mishraitsog, wuttomôsuog Zareathitsog, kah Eshtaulitsog.
2.54 Wunnaumonuh Salma, Bethlehem, kah Netophathitsog, Ataroth wek Joab, kah pohshe um-Manahethitsog, Zoritsog.
2.55 Kah wutteateashiyeuongash Scribsog neg apitcheg Jabez, Tirathitsog, Shimeathitsog, kah Suchathitsog: yeug Kenitsog wuttomôsuog Hemathoh, 8shoh wek Rechab.
3.1 KAh yeuh wunnaumonuh David, yeuh neekitteawómukuppaneh ut Hebron: mohtommegit Amnon nashpe Ahinoam wut-Jezreelite, nahohtôeu Daniel nashpe Abigail wut$Carmelite.
3.2 Nishwu Absolom wunnaumonuh Maacha wuttaunoh Talmai Geshure ketass8t: yau8 Adonijah wunnaumonuh Haggith.
3.3 Napanna Shephatiah nashpe Abital, nequtta Ithream nashpe Eglah ummittamwussoh.
3.4 Yeug nequtta tahsuog neekitteauónuh ut Hebron, kah na wutass8tamuneau nesausuk tahshe kodtumwae[u], kah nequtta tahshe nepauzsaog; kah ut Jerusalem wutass8tamuneau nishwinchage kah niṣhwe kodtum8.
3.5 Yeuh neekitteauonápoh ut Jerusalem: Shimea, kah Shobah, kah Nathan, kah Solomon, yauog, nasphe Bathshua wuttaunoh Ammiel.
3.6 Ibhar wonk, kah Elishama, kah Eliphelet.
3.7 Kah Noga, kah Nepheg, kah Japhia,
3.8 Kah Elishama, kah Eliada, kah Eliphelet, p[a]sk8gun tahsuog.
3.9 Wame yeuh wunnaumonuh David: chippissuoh 8skapp8me wunn[a]umonuh, kah Tamar wetompasu.
3.10 Kah Rehoboam wunnaumonuh Solomon: kah Abiah wunnaumonuh: kah Asa wunnaumonuh, Jehosaphat wunnaumonuh.
3.11 Joram wunnaumonuh, Ahaziah wunnaumonuh, Joash wunnaumonuh:
3.12 Amaziah wunnaumonuh, Azariah wunnaumonuh, Jotham wunnaumonuh:
3.13 Ahaz wunnaumonuh, Hezekiah wunnaumonuh, Manasseh wunnaumonuh:
3.14 Amon wunnaumonuh, Josiah wunnaumonuh:
3.15 Kah wunnaumonuh Josiah, negonneku Johanan, nahohtôeu Joakim, nishwe Zedekiah, yaue Shallum.
3.16 Kah wunnaumonuh Joakim, Jeconiah noh wunnaumonuh: Zedekiah noh wunnaumonuh.
3.17 Kah wunnaumonuh Jeconiah, Assir, Salathiel wunnaumonuh:
3.18 Malchiram wonk, kah Pedaiah, kah Shenazar, Jekamiah, Hosama, kah Nedabiah.
3.19 Kah wunnaumonuh Pedaiah, Zerubbabel, kah Shimei: kah wunnaumonuh Zerubbabel, Meshulla, kah Hananiah, kah Shelomith weetompasu.
3.20 Kah Hazubah, kah Ohel, kah Berechiah, kah Hasadiah, Jeshub-hesed, napanna tahsuog.
3.21 Kah wunnaumonuh Hananiah, Pelatiah, kah Jesaiah, wunnaumonuh Rephaiah, wunnaumonuh Arnan, wunnaumonuh Obadiah, wunnaumonuh Sechaniah.
3.22 Kah wunnaumonuh Sechaniah, Semajah: kah wunnaumonuh Semajah, Hattush: kah Igeal, kah Bariah, kah Neariah, kah Shaphat nequtta tahsuog.
3.23 Kah wunnaumonuh Neariah, Elioenai: kah Hezekiah, kah Azrikam, nishuog.
3.24 Wunnaumonuh Elioenai: Hodaiah, kah Eliashib, kah Pelajah, kah Akkub, kah Johanan, kah Dalajah, kah Anani, nesausuk tahsuog.
4.1 WUnnaumonuh Judah: Pharez, Hezron, kah Carmi, kah Hur, kah Sh[o]bal.
4.2 Kah Reajah wunn[o]umonuh Shobal, wunnaumonieu Jahath, kah Jahath wunnaumonieu Ahumai, kah Lahad: yeush Zorathitse wutteateashiyeuongash.
4.3 Kah yeuh 8sh8oh Etam: Jezreel, kah Ishma, kah Idbash kah 8weetompassumoh ussowesu Hazelelponi.
4.4 Kah Penuel 8shoh Gedor, kah Ezer 8shoh Hushah: yeuh wunnaumonuh Hur, ummohtommégitt8m Ephratah, 8shoh Bethlehem.
4.5 Kah Ashur 8shoh Tekoa nees8kau: Helah, kah Naarah.
4.6 Kah Naarah wunnekheau Ahusam, kah Hepher, kah Temeni, kah Ahashtari: yeuh wunnaumonuh Naarah.
4.7 Kah wunnaumonuh Helah, Zereth, kah Zoar, kah Ethnan.
4.8 Kah Coz wunnaumonieu Anub, kah Zobebah, kah Aharhell wutteateashiyeuongash, wunnaumonuh Harum.
4.9 Kah Jabez anue quttiánumukqussu onk 8weematoh, kah ohkasoh wutussowenau Jabez, an8wadt, onkqu8mmam8e nunnekheau.
4.10 Kah Jabez nanumpassumau ummanitt8moh Israel, n8wau, Woi k8wehquetamoush mishe wunnanumeh, kah misheteash nussussippoiyeumash kah weetómiitch kenutcheg, kah pohquohwusseh wutch matchitut, onk woh mo n8taméhuk: kah God uninnumauau ne wehquetumunkqut.
4.11 Kah Chelub weematoh Shuah wunnaumonieu Mehir, noh 8shoh Eston.
4.12 Kah Eshton wunnaumonieu Beth-rapha kah Paseah, kah Tehinna[r] 8shoh Iranahash: yeug Rechahe wosketompaog.
4.13 Kah wunnaumonuh Kenaz, Othniel, kah Serajah: kah wunnaumonuh Othniel, Hathath.
4.14 Kah Meonothai wunnaumonieu Ophrah, kah Serajah wunnaumonieu Joab 8shoh neh ut Charasimme 8nouhkôiyeuut: newutche neg waantamwanakausitcheg.
4.15 Kah wunnaumonuh Caleb wunnaumonuh Jephunne: Iru, Elah, kah Naam: kah wunnaumonuh Elah noh Kenaz.
4.16 Kah wunnaumonuh Jehaleleel: Ziph kah Zipha, Tiria kah Asareel.
4.17 Kah wunnaumonuh Ezra: Jether, kah Mered, kah Epher, kah Jalon: kah noh neetu Miriam, kah Shammai, kah Ishbah 8shoh Estemoa.
4.18 Kah ummittamwussoh Jehudijah wunnaumonieu Jered 8shoh Gedor, kah Heber 8shoh Socho, kah Jekuthiel 8shoh Zenoah: kah yeuh wunnaumonuh Bithia wuttaunoh Pharaoh, noh Mered mittamwussu.
4.19 Kah wunnaumonuh ummittamwussoh Hodiah, noh weetompasu8 Nahamoh 8shoh Keilah uk-Garmite, kah Eshtemoa wut-Maachathite.
4.20 Kah wunnaumonuh Simeon, Ammon, kah Rinnah, Benhanan, kah Tilon: kah wunnaumonuh Ishi, Zoheth, kah Benzoheth.
4.21 Wunnaumonuh Shelah, noh wunnaumonuh J[u]dah, Er 8shoh Lechah, kah Liadah 8shoh Mareshah, kah wutteateashiyeuongash neg wunhashabponakinéhteacheg wutch wekit Ashbea.
4.22 Kah Jochim. kah Chozebae wosketompaog, kah Joash, kah Saraph noh piahquttuk ut Moab, kah Jashubi-lehem: yeush nukkóneyeuukish.
4.23 Yeug ahkuhqueteaenuog, kah neg kenugke ayeuitcheg tanohkete[á]ongash, kah pummenutongash, naut 8weetomuh ketass8t wutch wutanakausuonk.
4.24 Wunnaumonuh Simeon, Nemuel, kah Jamin, Jarib, Zerah, kah Shaul.
4.25 Shallumoh wunnaumonuh, Mibsamoh wunnaumonuh, Mishmaoh wunnaumonuh.
4.26 Kah wunnaumonuh Mishma, Hamueloh wunnaumonuh, Zaccuroh wunnaumonuh, Shimeioh wunnaumonuh.
4.27 Kah Shimei nabonequtta tahshin naumonieu, kah nequtta tahsuoh wuttaunoh: qut weematoh matta m8chekekehheau8oh, kah wame wutteateashiyeuongash matta muttaanwog netatuppe wunnaumonuh Judah.
4.28 Kah ayeupanneg Beersheba, kah Moladah, kah Hazarshual.
4.29 Kah Bilhah, kah Ezem, kah Tolad.
4.30 Kah Bethuel, k[á]h Hormah, kah Ziklag.
4.31 Kah Beth-marcaboth, kah Hazarsusim, kah Bethbirei, kah Shaaraim, yeush ukkeitotaneumash nô pajeh ukkeitass8tamoonk David.
4.32 Kah wutotanamesash yeush, Etam, kah Ain, Rimmon, kah Tochen, kah Ashan, napanna tahshinash keitotanash.
4.33 Kah wame wutotanamesash waéenu yeush nan keitotanash, wee[h]que Baal: yeush wutayeuongash, kah wutontseongash.
4.34 Kah Meshobab, kah Jamlech, kah Joshah, wunnaumonuh Amaziah.
4.35 Kah Joel, kah Jehu wunnaumonuh Josibiah, wunnaumonuh Serajah, wunnaumonuh Asiel.
4.36 Kah Elioenai, kah Jaakobah, kah Jeshohajah, kah Asajah, kah Adiel, kah Jesimiel, kah B[e]najah.
4.37 Kah Ziza wunnaumonuh Shiphi, wunnaumonuh Allon, wunnaumonuh Jedaj[a]h, wunnaumonuh Shimri, wunnaumonuh Shemajah.
4.38 Yeug wesuongane ogkemutcheg sontimóog ut wutteateashiyeuongan8óut, kah 8sh8oh week m8cheke muttaan8wog.
4.39 Kah monchewog weehque ahhut petutteamuk Gedor, wehque wutchipwoiyeue 8n[ó]uhkôiyeuut, natinnehamunat moskehtuash wutch wunneetaseum8uh.
4.40 Kah namehteauog wunogk8e kah wunegenash moskehtuash, kah ne ohke missi, manunniyeu, kah wunohtop: newutche Haméog na$ut ayeupanneg n8adtut.
4.41 Kah yeug wesuongane wussukwhositcheg, peyaog, ut ukkesukkodtumut Hezeki[a]h Judae ketass8t, kah togkomwog wekuoash, kah wutayeuongsh na$ut namehteouunash, kah papaquane uppaguanóoh pajeh yeu kesukok, kah ayeupanneg wutayeuonganit, newutche na$ut moskehtuash wutch wunnetassum8uh.
4.42 Kah nag nawutche, wunnaumonuh Simeon, napanna tahshe pasuk88og wosketompaog, moncheog wadchuut Seir, umummugquomp8moh Pelatiah, kah Neariah, kah Rephajah, kah Uzziel wunnaumonuh Ishi.
4.43 Kah togkomwog asqshanutcheh Amalekitsoh, neh pohquohhaminneupoh, kah na wutaiineau pajeh yeu kesukok.
5.1 KAh wunnaumonuh Reuben mohtommegheonche Israel (newutche nag[g]um mohtommegit, qut newutche wunnishkittinneah wutappinneat 8shoh, ummohtommegittáonk aninnumauop wuñaumonuh Joseph, wunnaumonuh Israel, kah ontsuonk matta woh ogketam8un neaunag mohtommegitteaonk.
5.2 Newutche Judah anue sohkussuonk weematoh, kah wutch nagum ontsu noh negonáe piahquttuk, qut mohtommegitteaonk 8taieheinneap Joseph.
5.3 Wunnaumonuh Reuben mohtommegheonche Israel, Hanoch, kah Pallu, Ezron, kah Carmi.
5.4 Wunnaumonuh Joel, Shemajahoh wunnaumonuh, Gogoh wunnaumonuh, Shimeioh wunnaumonuh.
5.5 Micahoh wunnaumonuh, Reajaoh wunnaumonuh, Baaloh wunnaumonuh.
5.6 Beerahoh wunnaumonuh, noh Tiglath-Plneser Assyriae ketass8t ummissinohkonuh, noh piahtimont Reubenitsoh.
5.7 Kah weematoh nashpe wutteateashiyeuongash, (wunnekuongane ontseonk agkét[o]g) negonneyeuitcheg, Jejel, kah Zechariah.
5.8 Kah Bela wunnaumonuh Aza[h], wunnaumonuh Shema, wunnaumonuh Joel, noh ayeup Aroer, wehque Nebo, kah Baalmeon.
5.9 Kah wutcheksuiyeu ayeup wehque ahhut petutteamuk touohkomuk, wutch Euphratese sepuut, newutche wunneetaseumoh muttaanwoh ut ohkeit Gilead.
5.10 Kah ut ukkesukodtumut Saul ayeuuhkonau Hagaritsoh, nag paguanutcheg nashpe wunnutchegan8out, kah ayeupanneg weekuout, woskeche wame wutchiwoeiyeue Gilead.
5.11 Kah wunnaumonuh Gad nag piahsuke ayeupanneg ut wutohkit Bashan, wehque Salcah.
5.12 Joel negonneyeu8, kah Shapham nahohtôeu, kah Jaanai, kah Shaphat ut Bashan.
5.13 Kah wematoh wutch wek8out 8shoh, Michael, kah Meshullam, kah Sheba, kah Jorai, kah Jachan, kah Zia, kah Heber, nesausuk tahsuog:
5.14 Yeuh wunnaumonuh Abihail, wunnaumonuh Huri, wunnaumonuh Jaroah, wunnaumonuh Gilead, wunnaumonuh Michael, wunnaumonuh Jeshishai, wunnaumonuh Jahdo, wunnaumonuh Buz:
5.15 Kah Ahi wunnaumonuh Abdiel, wunnaumonuh Guni, negonneyeu8p wutch week8óut 8sh8oh.
5.16 Kah ayeupanneg ut Gileat ut Bashan, k[a]h wutotanash, kah ut wame 8weeniyeum8ash Sharon, ut wussissippoiyeumut.
5.17 Wame yeug ogkemitcheg nashpe wutontseongan8, ut ukkesukkodtumut Jotham Judae ketass8t, kah ut ukkesuokdtumut Jeroboam Israelle ketass8t.
5.18 Wunnaumonuh Reuben, kah Gaditsog, kah pôhshe wutchippan8onk Manasseh, menuhkesuog, tapenukeg kenunnumunat ogqunneg, kah togkodteg, puminneat nashpe ahtomp, netuhtunkig ayeuwuttinneat yauunchage kah y[a]ue muttannonoanog kussuog, nesausuk tahshe pasuk8og, kah nequtta tahshinchag, kah sohhamwog ayeuwuttinneat.
5.19 Kah ayeuuhkonau Hagaritsoh Jetur, kah Nephish, kah Nodab.
5.20 Kah nag aye[u]uhkone áninnumauopanneg, kah Hagaritsog magunapanneg ut wunnutchegan8óut, kah wame neg wetomukqueagig: newutche mauunnittauaog Godoh ut ayeuwuttinneat, kah wutaponkumukquoh, newutche pabuntanumouh.
5.21 Kah amaunaog wunnetasum8uh, uk-Camelsum8uh, napanna tahshinchage muttannonganog kussuoh, neese pasuk8e kah napanna tahshinchage muttannonganog kussuog sheepsog, kah neese muttannonganog kussuog asseṣog, kah nequt pasuk8e muttannonganog kussuog wosketompaog.
5.22 Newutche na monaog kepshoneau nashomukeg, newutche mattampog 8m88 God, kah nag wunnompohteaumóuh nô pajeh missinohkonaont.
5.23 Kah pohshe Manasseh chippan8ongane wunneechanoh ayeuog ne ohkeit, nano muttaanowog wutch Bashan, wehque Baal-Hermon, kah Senir, kah wehque Hermone wadchuut.
5.24 Kah yeug uppuhkuk88og ut wek8out ut 8sh8oh, Epher, kah Ishi, kah Eliel, kah Azriel, kah Jeremiah, kah Hodoviah, kah Jahdiel, menuhkoshketompaog, waeenomukqussuog, kah uppuhkukk88og ut week8óut 8sh8oh.
5.25 Kah matcheneheaog 8sh8oh um-Manitt8m8woh, kah manisquaausuog um-manitt8m8oh neg noh wadohkitcheg, neh God paguanumpoh ut anaquabhettit.
5.26 Kah um-Manitt8moh Israel, wogkouunum wunnashaonguh Pul Assyriae ketass8t, kah wunnashaonguh Tilgath-Pilneser Assyriae ketass8t, kah ummonchanuh (Reubenitsog, kah Gaditsog, kah pohshe wutchippan8onk Manasseh:) kah uppas8oh Halah, kah Habor, kah Haza, kah Gozane sepuut pajeh yeu kesukok.
6.1 WUnnaumonuh Levi, Gershom, Kohath, kah Merari.
6.2 Wunnaumonuh Kohath, Amram, Izahar, kah Hebron, kah Uzziel.
6.3 Kah wunneechanoh Amram, Aaron, kah Moses, kah Miriam[,] Kah wunnaumonuh Aaron, Nadab, kah Abihu, Eleazar, kah Ithamar.
6.4 Eleazar wunnaumonieu Phinehazoh, Phinehas wunnaumonieu Abishuahoh.
6.5 Kah Abishua wunnaumonieu Bukkioh, kah Bukki wunnaumonieu Uzzioh,
6.6 Kah Uzzi wunnaumonieu Zerahiahoh, kah Zerahiah wunnaumonieu Merajoth[o]h.
6.7 Kah Merajoth wunnaumonieu Amariahoh, kah Amariah wunnaumonieu Ahituboh.
6.8 Kah Ahitub wunnaumonieu Zadokoh, kah Zadok wunnaumonieu Ahimaazoh.
6.9 Kah Ahimaaz wunnaumonieu Azariahoh, kah Azariah wunnaumonieu Johananoh.
6.10 Kah Johanan wunnaumonieu Azariahoh, (noh nan aseup sephausuae aninuohsuonk, ut Templeut ne Solomon ayikup ut Jerusalem.)
6.11 Kah Azariah wunnaumonieu Amariahoh, kah Amariah wunnaumonieu Ahituboh.
6.12 Kah Ahitub wunnaumonieu Zadokoh, kah Zadok wunnaumonieu Shallumoh.
6.13 Kah Shallum wunnaumonieu Hilkiahoh, kah Hilkiah wunnaumonieu Azariahoh,
6.14 [A]ah Azariah wunnaumonieu Serajahoh, kah Serajah wunnaumonieu Jehozadak.
6.15 Kah Jehozadak monchu, Jehovah missinnoaheont Judah kah Jerusalem nashpe wunnutcheganit Nebuchadnezzar.
6.16 Wunnaumonuh Levi, Gershom, Kohath, kah Merari.
6.17 Kah yeush 8wesuongan8ash wunnaumonuh Gershom, Libni, kah Shimei.
6.18 Kah wunnaumonuh Kohath, Amram, kah Izhar, kah Hebron, kah Uzziel.
6.19 Wunnaumonuh Merari, Mahli, kah Mushi, kah yeush wutteateashiyeuongash Levitsog neaunihettit 8sh8oh.
6.20 Wutch Gershom, Libnioh wunnaumonuh, Jahahoh wunnaumonuh, Zimahoh wunnaumonuh.
6.21 Joahoh wunnaumonuh, Iddooh wunnaumonuh, Zerahoh wunnaumonuh, Jeaterai wunnaumonuh.
6.22 Wunnaumonuh Kohath, Aminadaboh wunnaumonuh, Korahoh wunnaumonuh, Assiroh wunnaumonuh.
6.23 Elkanahoh wunnaumonuh, kah Ebiasaphoh wunnaumonuh, kah Assiroh wunnaumonuh.
6.24 Tahathoh wunnaumonuh, Urieloh wunnaumonuh, Uzziahoh wunnaumonuh, kah Shauloh wunnaumonuh.
6.25 Kah wunnaumonuh Elkanah, Amasai, kah Ahimoth.
6.26 Noh Elkanah, wunnaumonuh Elkanah, Zophaioh wunnaumonuh, kah Nahathoh wunnaumonuh.
6.27 Eliaboh wunnaumonuh, Jerohamoh wunnaumonuh, Elkanahoh wunnaumonuh.
6.28 Kah wunnaumonuh Samuel, mohtommegit Vashni, kah Abiah.
6.29 Wunnaumonuh Merari, Mahli, Libnioh wunnaumonuh, Shimeioh wunnaumonuh Uzzaoh wunnaumonuh.
6.30 Shimeaoh wunnaumonuh, Haggiahoh wunnaumonuh, Asajahoh wunnaumonuh.
6.31 Yeuh David nanawunumwáheonche ket8homáe waussumóonk ut weekit Lord, mahche anwohshik Ark.
6.32 Kah waussumaog anaquohtag mukkinneae Tabernakle ayeuonk, nashpe ket8hamaongash, nô pajeh Solomon kesteauunat wek Jehovah ut Jerusalem, kah neit usseog wutannohsue usseongan8, neane kuhkenau aphettit.
6.33 Kah yeug nag neepauitcheg weeche wunneechanoh wutch wunnaumonuh Kohathitsog, Heman ket8hamwaenin, wunnaumonuh Joel, wunnaumonuh Shemuel.
6.34 Wunnaumonuh Elkanah, wunnaumonuh Jeroham, wunnaumonuh Eliel, wunnaumonuh Toah,
6.35 Wunnaumonuh Zuph, wunnaumonuh Elkanah, wunnaumonuh Mahath, wunnaumonuh Amasai,
6.36 Wunnaumonuh Elkanah, wunnaumonuh Joel, wunnaumonuh Azariah, wunnaumonuh Zephaniah,
6.37 Wunnaumonuh Tahath, wunnaumonuh Assir, wunnaumonuh Ebiasaph, wunnaumonuh Korah,
6.38 Wunnaumonuh Izhar, wunnaumonuh Kohath, wunnaumonuh Levi, wunnaumonuh Israel.
6.39 Kah weematoh Asaph (noh nepauut ut wuttinnuhkóonit) Asaph wunnaumonuh Berachia, wunnaumonuh Shimea,
6.40 Wunnaumonuh Michael, wunnaumonuh Baasejah, wunnaumonuh Malchiah,
6.41 Wunnaumonuh Ethni, wunnaumonuh Berah, wunnaumonuh Adajah,
6.42 Wunnaumonuh Ethan, wunnaumonuh Zimma, wunnaumonuh Shimei,
6.43 Wunnaumonuh Jahath, wunnaumonuh Gershom, wunnaumonuh Levi.
6.44 Kah 8weematuh wunnaumonuh Merari, menadcheaniyeu neepóog: Ethan wunnaumonuh Kishi, wunnaumonuh Abdi, wunnaumonuh Malluch,
6.45 Wunnaumonuh Hashabiah, wunnaumonuh Amaziah, wunnaumonuh Hilkiah.
6.46 Wunnaumonuh Amzi, wunnaumonuh Bani, waunnaumonuh Shamer.
6.47 Wunnaumonuh Mahli, wunnaumonuh Mushi, wunnaumonuh Merari, wunnaumonuh Levi.
6.48 Levitsog wonk neh weemat8oh, keitimóog en nish$noh an[i]nn[ô]hsue uss[è]onk ut Tabernakle weetuomut God.
6.49 Qut Aaron kah wunnaumonuh sephausuog ut chikóhtae mag8ongane Altarut, kah ut incense Altarut, kah keitimóog ut wame anakausue usseonk, ut anue wunneetupanatamwe ayeuonganit, kah wunohteáhuónat wame Israel, neaunak wame ne Moses wuttinneumoh God anann8nomp.
6.50 Kah yeuh wunnaumonuh Aaron, Eleazaroh wunnaumonuh, Phinehazoh wunnaumonuh, Abishuahoh wunnaumonuh,
6.51 Bukkioh wunnaumonuh, Uzzioh wunnaumonuh, Zerahiahoh wunnaumonuh,
6.52 Merajothoh wunnaumonuh, Amariaoh wunnaumonuh, Ahituboh wunnaumonuh,
6.53 Zadokoh wunnaumonuh, Ahimaazoh wunnaumonuh,
6.54 Kah yeush wutayeuongash panuppu 8wonkon8sinash ut wutohtuout, wutch wunnaumonuh Aaron, wutch wutteateashieuongash Kohathitsog, newutche yeu wuttittanohteodtuonk.
6.55 Kah aninnumauóog Hebron ut wutohkit Judah, kah 8wéeniyeumash quinnuppu.
6.56 Qut neit keitotanae ohteuhkonash, kah wutotanémesash, aninnumauog Caleboh wunnaumonuh Jephunneh.
6.57 Kah aninnumauáog wunnaumonuh Judae keitotanash, yeush, Hebron spuhh8wae keitotan, & Libna nashpe 8wonkôiyeumash, kah Jattir, kah Eshtemoa, nashpe 8wonkôiyeumash.
6.58 Kah Hilen nashpe 8wonkôiyeumash, Debir n[á]shpe 8wonkôiyeumàsh.
6.59 Kah Ashan nashpe 8wonkôiyeumash, kah Bethshemesh nashpe 8wonkôiyeumash.
6.60 Kah wutchippan8onganit Benjamin, Geba nashpe 8wonkôiyeumash, kah Alemeth nashpe 8wonkôiyeumash, Anathoth nashpe 8wonkôiyeumash: wame ukkeitotanaoush, papashpe wutteateashiyeuongan8óut, nabo nishwiniash keitotanash.
6.61 Kah en wunnaumonat Kohath, neg segqshoncheg wutch wutchippan8ongane wutteateashiyeuonganit, keitotanash aniñumauóog wutch pohshe wutchippan8onganit, yeuh wutch pohshe wutchippan8onganit Manasse piogquttash keitotanash, nashpe tanohtóadtuonk. 
6.62 Kah en wunnaumonat Gershom, papashpe wutteateashiyeuongash, wutch wutchippan8onganit Ishakar, kah wutch wutchippan8onganit Asher, kah wutch wutchippan8onganit Naphtali, kah wutch wutchippan8onganit Manasseh ut Bashan, nabo nishwinash keitotanash.
6.63 Kah tanohtóadtue aninnumauau wunnaumonuh Merari papashpe wutteateashiyeuongan8óut wutch wutchippan8onganit Reuben, kah wutch wutchippan8onganit Gad, kah wutch wutchippan8onganit Zebulun, nabo neesinash keitotanash.
6.64 Kah wunnaumonuh Israel aninnumauaog Levitsoh, yeush keitotanash nashpe 8wonkôiyeum8ash.
6.65 Kah tanohtóadtue wuttinnumauónaoash wutch wutchippan8onganti wunnaumonuh Juda, kah wutch wutchippan8onganit wunnaumonuh Simeon, kah wutch wutchippan8onganit wunnaumonuh Benjamin, yeush keitotanash nish mashámukish.
6.66 Kah sekqshoncheg wutteateashiyeuongan8ash wunnaumonuh Kohath, ohtóog sussipoe keitotanash wutch wutchippan8onk Ephraim.
6.67 Kah aninnumauóog nawhutche spuhh8wáe keitotanash, Shechem ut wadchuut Ephraim nashpe 8wonkóiyeum8ash, kah wonk aninnumauóog Gezer nashpe 8wonkôiye[ú]m8ash,
6.68 Kah Jok[n]eam weeche 8wonkôiyeum8ash, kah Beth-horon weeche 8wonkôiyeum8ash.
6.69 Kah Ajalon weeche 8wonkôiyeum8ash, kah Gath-Rimmon nashpe 8wonkôiyeum8ash.
6.70 Kah wutch pohshe wutchippan8onganit Manasseh, Aner weeche 8wonkôiyeum8ash, kah Bileam weeche 8wonkôiyeum8ash, wutch ashqshonche wutteateashiyeuongan8 Kohath.
6.71 Kah en wunnaumonuh Gershom aninnumauon wutch wutteateashiyeuongane pohshe wutchippan8onk Manasseh, Golan ut Bashan weeche 8wonkôiyeum8ash, kah Ashtaroth weeche 8wonkôiyeum8ash.
6.72 Kah wutch wutchippa[n]8onganit Ishakar, Kedesh weeche 8wonkôiyeum8ash, Daberath nashpe 8wonkôiyeum8ash.
6.73 Kah [K]amoth weeche 8wonkóiyeum8ash, & Anem weeche 8wonkôiyeum8ash.
6.74 Kah wutch wutchippan8onganit Asher, Mashal weeche 8wonkôiyeum8ash, kah Abdon weeche 8wonkôiyeum8ásh.
6.75 Kah Hukok weeche 8wonkôiyeum8ash, kah Rehob weeche 8wonkôiyeum8ash.
6.76 Kah wutch wutchippan8onganit Naphtali, Kedesh ut Galile weeche 8wonkôiyeum8ash, kah Hammon weeche 8wonkóiyeum8ash, kah Kiriathaim weehce 8wonkôiyeum8ash. 
6.77 Kah en sekqshoncheg wunnaumonuh Merari aninnumauon wutch wutchippan8onganit Zebulun, Rimmon weeche 8wonkôiyeum8ash, Tabor weeche 8wonkôiyeum8ash.
6.78 Kah ogkomuk Jordan, kishke Jericho, wutchepwoiyeu Jordan, aninnumauon wutch wutchippan8onganit Reuben, Bezer ut touohkomukqut nashpe 8wonkôiyeum8ash, kah Jabzah weeche 8wonkôiyeum8ash.
6.79 Kedemoth wonk weeche 8wonkôiyeum8ash, kah Mephaath weeche 8wonkôiyeum8ash.
6.80 Kah wutch wutchippan8onganit Gad, Ramoth ut Gilead, weeche 8weeniyeum8ash, kah Mahanaim weeche 8wonkôiyeum8ash,
6.81 Kah Heshbon weeche 8wonkôiyeum8ash, kah Jazer weeche 8weeniyeum8ash.
7.1 KAh wunnaumonuh Issachar, Tola, kah Puah, Jashub, kah Shimron, yauog.
7.2 Kah wunnaumonuh Tola, Uzzi, kah Rephajah, kah Jeriel, kah Jahmai, kah Jibsam, kah Shemuel, nag uppuhkuk88panneg 8sh8oh weekuóont, noh Tola, nag menuhksuenuog ut uppometuongan8out tahs88panneg ut ukkesukkodtumut David, neesneechage muttannunk, kah nees, kah nequtta tahshe pasuk.
7.3 Kah wunnaumonuh Uzzi, Izrahiah, kah wunnaumo[u]uh Izrahiah, Michael, kah Obadiah, kah Joel, Ishiah, napanna tahsuog: wame neg negonneyeu8og.
7.4 Kah nag weeche, ut uppometuongan8óut, neaunak 8sh8oh week8oash, nag kenauwamée ayeuteacheg, nishwinchage kah nequtta tahshe muttannonganog kussuog wosketompaog, newutche monaoh ummittamwuss8oh kah wunnaumonáoh.
7.5 Kah weematt8oh, kenugke wame wutteateashiyeuonganit Issachar, neg menuhkesuenuog wame tashogkemóog shwosuktahshincag kah nesausuk tahshe muttannonganog kussuog.
7.6 Wunnaumonuh Benjamin, Bela, kah Bechir, kah Jediael, nishuog.
7.7 Kah wunnaumonuh Bela, Ezbon, kah Uzzi, kah Uzziel, kah Jerimoth, kah Iri, napanna tahsuog: uppuhkuk88og 8sh8oh week8out, menuhkesuenog, kah nag ohkemóog nashpe uppomentuongan8óut, neesnechag kah neese muttannunk, kah nishwinchage kah yauog.
7.8 Kah wunnaumonuh Bechir, Zemira, kah Joash, kah Eliezer, kah Elioénai, kah Omri, kah Jerimoth, kah Abiah, kah Anathoth, kah Alemeth, wame yeuh wunnaumonuh Bechir.
7.9 Kah nag ogkemonat, neaunak uppometuongan8oash, nashpe wutontseongash uppuhkuk88og ut 8sh8oh week8out, menuhkesuenuog, neesnechage muttannonganog kussuog, kah neese pasuk.
7.10 Wunnaumonuh wonk Jediael, Bilhan: kah wunnaumonuh Bilhan, Jeush, kah Benjamin, kah Ehud, kah Chenaanah, kah Zethan, kah Tarshish, kah Ahishahar.
7.11 Wame yeuh wunnaumonuh Jediael, nashpe uppuhkuk88og 8sh8óut, menuhkesuénuog, nesausuk tahshe muttannonganog kussuog, kah neese pasuk88og ayeuteaog, tapeneunkqussuog ayeukonat, kah ayeuwuttinneat.
7.12 Shuppim wonk, kah Huppim, wunnaumonuh Ir, kah Hushim wunnaumonuh Aher.
7.13 Wunnaumonuh Naphtali, Jahziel, kah Guni, kah Jezer, kah Shallum, wunnaumonuh Bilhah.
7.14 Wunnaumonuh Manasseh, Ashriel, neh wadchekheompoh (qut 8skappeumoh wut-Aramite, neechop Machir 8shoh Gilead.
7.15 K[e]h Machir weetauómau weetompussu Huppim, kah Shuppim, weetompassissu wesuoh Maachah) kah nahohtôeu ussowesu Zelophehad, kah Zel[o]phehat wuttôneup.
7.16 Kah Maachah ummittamwussoh Machir, neechau wunnaumonuh, kah wutussowenau Peresh, kah weematoh ussowesuoh Sheresh, kah yeuh wunnaumonuh, Ulam, kah Rakem.
7.17 Kah wunnaumonuh Ulam, Bedan: yeuh wunnaumonuh Gilead, wunnaumonuh Machir, wunnaumonuh Manasseh.
7.18 Kah weetompasu Hammoleketh neechau Ish[a]d, kah Abiezer, kah Mahalah.
7.19 Kah wunnaumonuh Shemida, Ahian, kah Shechem, kah Likhi, kah Aniam.
7.20 Kah wunnaumonuh Ephraim, Shuthelah, kah Beredoh wunnaumonuh, kah Tahathoh wunnaumonuh, kah Eladahoh wunnaumonuh, kah Ta[h]athoh wunnaumonuh.
7.21 Kah Zabadoh wunnaumonuh, kah Shuthelah wunnaumonuh, kah Ezer, kah Elead, noh, Gathe wosketompaog, neg neh adt neekitcheg, wunnushouh, newutche w8msuog amaunonat wunneetassum8oh.
7.22 Kah Ephraimoh 8sh8oh maumattamwoh m8chetikquinne, kah weematoh peyaoh wuttaphikqunnat.
7.23 Kah petukauont ummittamwussoh, wompequau, kah neechau wunnaumonuh, kah wutussowenuh Beriah, newutche matcheunniyeu ut wekit.
7.24 Kah wuttaunoh Sherah, noh ayik Beth[-]horon w8mohkôagk, kah koduhkóagk, kah Uzzen-sherah. 
7.25 Kah Rephah wunnaumonuh, kah Rezeph, kah Telahoh wunnaumonuh, kah Tahan wunnaumonuh.
7.26 Kah Laadanoh wunnaumonuh, Amihudoh wunnaumonuh, Elishamaoh wunnaumonuh.
7.27 Nonoh wunnaumonuh, Jehoshua wunnaumonuh.
7.28 Kah wutohtaongan8, kah wutayeuongan8 Bethel, kah wutotanash, kah wutchepwoiyeu Naaran, kah wutcheksuiyeu Gezer, kah wutotanash, Shechem wonk, kah wutotanash, wehque Gaza kah wutotanash.
7.29 Kah kishke wussissippoiyeumash wunnaumonuh Manasseh, Bethshean kah wutotanash, Taanach kah wutotanash, Megiddo kah wutotanash, Dor kah wutotanash: yeush ut weetomáog wunnaumonuh Joseph, wunnaumonuh Israel.
7.30 Wunnaumonuh Asher, Imnah, kah Isuah, kah Ishuai, kah Beriah, kah Serah weetompasu8oh.
7.31 Kah wunnaumonuh Beriah, Heber, kah Malchiel, noh 8shoh Birzavith.
7.32 Kah Heber wunnaumonieu Japhlet, kah Shomer, kah Hotham, kah Shuah weetompasu8oh.
7.33 Kah wunnaumonuh Japhlet, Pasach, kah Bimhal, kah Ashuath, yeuh wunnaumonuh Japhlet.
7.34 Kah wunnaumonuh Shamer, Ahi, kah Rohgah, Jehubbah, kah Aram.
7.35 Kah weematoh wunnaumonuh Helem Zopha, kah Imna, kah Shemesh, kah Amal.
7.36 Wunnaumonuh Zopha, Suah, kah Harnepher, kah Shual, kah Beri, kah Imrah.
7.37 Bezer, kah Hod, kah Shamma, kah Shilshah, kah Ithran, kah Beera.
7.38 Kah wunnaumonuh Jetehr, Jephunne, kah Pispa, kah Ara.
7.39 Kah wunnaumonuh Ulla, Ara, kah Haniel, kah Rezia.
7.40 Wame yeuh wunnaumonuh Asher, uppuhkuk88og ut 8sh8oh week8out, pepenauutcheg kah menuhkesuenuog, negonneyeuutcheg ut kenugke sontimoehtu, kah neadtahs8hettit, papashpe uppometuongan8out neg tapeneunkqussitcheg ayeuuhkonat, kah ayeuwuttinneat, neesneechage kah nequtta tahshe muttannonganog kussuog wosketompaog.
8.1 KAh Benjamin wunnaumonieu Bela mohtommegheoncheh, Ashbel nahohtoeyeuit, kah Ahara nash8it.
8.2 Noaah yau8it, kah Rapha napanna adtahs8it.
8.3 Wunnaumonuh Bela, Addar, kah Gera, kah Abihud,
8.4 Kah Abishua, kah Naaman, kah Ahoah,
8.5 Kah Gera, kah Shephuphan, kah Huram.
8.6 Kah yeuh wunnaumonuh Ehud: yeuh 8sh8oe uppuhkuk8og neg apitcheg Geba, kah nag ontséog Manahath:
8.7 Kah Naaman, kah Ahiah, kah Gera, noh wutontashuh, kah wunnaumo[ñ]ieu Uzza, kah Ahihud.
8.8 Kah Shaharaim wunnaumonieu ut wutohtuóut Moab, mahche moncheaheont, Hushim kah Baara ummittamwussoh.
8.9 Kah wunnaumonieu nashpe Hodesh ummittamwussoh, Jobab, kah Zibia, kah Mesha, kah Malcham.
8.10 Kah Jeuz, kah Shachia, kah Mirma: yeuh wunnaumonuh, 8sh8oe uppuhkuk8og.
8.11 Kah nashpe Hushim, wunnaumonieu Ahitub, kah Elpaal.
8.12 Wunnaumonuh Elpaal, Eber, kah Misham, kah Shamed, noh ayikup Ono kah Lod, weeche wutotanash.
8.13 Beriah wonk, kah Shema, neg uppuhkuk88og wut8sh8h neg apitcheg Ajalon, neg ama8kauoncheg wadohkinitcheh Gath.
8.14 Kah Ahio, Shashak, kah Jerimoth.
8.15 Kah Zebadiah, kah Arad, kah Adar,
8.16 Kah Michael, kah Ispah, kah Joha wunnaumonuh Beriah,
8.17 Kah Zebadiah, kah Meshullam, kah Hezeki, kah Heber,
8.18 Ishmerai wonk, kah Jezliah, kah Jobab, wunnaumonuh Elpaal.
8.19 Kah Jakim, kah Zichri, kah Zabdi.
8.20 Kah Elienai, kah Zilthai, kah Eliel.
8.21 Kah Adajah, kah Berajah, kah Shimrath, wunnaumonuh Shimhi,
8.22 Ishpan, kah Heber, kah Eliel,
8.23 Kah Abdon, kah Zichri, kah Hanan,
8.24 Kah Hananiah, kah Elam, kah Antothijah.
8.25 Kah Iphedéjah, kah Penuel, wunna[ū]monuh Shashak,
8.26 Kah Shamsherai, kah Shehariah, kah Athaliah,
8.27 Kah Jaresiah, kah Eliah, kah Zichri, wunnaumonuh Jeroham.
8.28 Yeug uppuhkuk88og 8sh8out nashpe uppometuongan8, negonneyeu8og, yeug ayeuog Jerusalem.
8.29 Ut Gibeon ayeuoh 8shoh Gibeon (noh ummittamwussoh ahenitcheh Maacha:)
8.30 Kah mohtommegheoncheh Abdon, kah Zur, kah Kish, kah Baal, kah Nadab,
8.31 Kah Gidor, kah Ahio, kah Zacher.
8.32 Kah Mikloth wunnaumonieu Shimea: kah yeug wonk ut weetomáog Jerusalem weemat8uh, papiuhsukeh.
8.33 Kah Ner wunnaumonieu Kish, kah Kish wunnaumonieu Saul, kah Saul wunnaumonieu Jonathan, kah Malchishua, kah Abinadab, kah Eshbaal.
8.34 Kah wunnaumonuh Jonathan, Meribbaal, kah Meribaal wunnaumonieu Micah[.]
8.35 Kah wunnaumonuh Micah, Pithón, kah Melech, kah Tarea, kah Ahaz.
8.36 Kah Ahaz wunnaumonieu Jehoadah, kah Jehoadah wunnaumonieu Alemeth, kah Azmaveth, kah Zimri, kah Zimri wunnaumonieu Moza,
8.37 Kah Moza wunnaumonieu Binea, Raphaoh wunnaumonuh, Elasaoh wunnaumonuh, Azeloh wunnaumonuh.
8.38 Kah Azel nequtta tahshin naumoniau, yeush 8wesuongan8ash: Azrikam, Bocheru, kah Ishmael, kah Sheariah, kah Obadiah, kah Hanan: wame yeuh wunnaumonuh Azel.
8.39 Kah wunnaumonuh Eshek weematoh, Ulam mohtommegheoncheh, Jehush nahohtoeyeuit, kah Eliphelet nash8it.
8.40 Kah wunnaumonuh Ulam menuhkesuenuog, wanohtaenuog, m8chekenaumoniáog, kah wunnaumonáoh wunnaumoniyeuoh, nequt pasuk, kah napanna tahshinchag: wame yeuh wunnaumonuh Benjamin,
9.1 NEmehkuh wame Israel ogkemopanneg nashpe uppometuongan8óut, kah kusseh wussukwhosupanneg ut Israelle, kah Judae ketass8tamwog uk-b8kum8óut, neg as8wunnómukuppanneg Babylon wutch ummatcheseongan8.
9.2 Kah negonne wadohkitcheg ut wutohtaongan8óut, ut wutotanaóont, Israelitsog, sephausuenúog, Levitsog, Nethinimsog.
9.3 Kah ut Jerusalem ayeupanneg nawhutche wunnaumonuh Judah, nawhutche wunnaumonuh Benjamin, nawhutche wunneechanoh Ephraim, kah Manasseh.
9.4 Utha[i] wunnaumonuh Amihud, wunnaumonuh Omri, wunnaumonuh Imri, wunnaumonuh Bani, wutch wunneechanoh Pharez, wunnaumonuh Judah.
9.5 Kah wutch Shilonitsog, Asajah mohtommegit, kah wunnaumonuh.
9.6 Kah wutch wunnaumonuh Zerah, Jeuel, kah weematt8óh, nequtta tahshe pasuk88og, kah pasuk8gun tahshinchag.
9.7 Kah wutch wunnaumonuh Benjamin: Sallu wunnaumonuh Meshullam, wunnaumonuh Hodaviah, wunnaumonuh Hasenuah:
9.8 Kah Ibnejah wunnaumonuh Jeroham, kah Elah wunnaumonuh Uzzi, wunnaumonuh Michri, kah Meshullam wunnaumonuh Shephatiah, wunnaumonuh Reuel, wunnaumonuh Ibnijah.
9.9 Kah weematt8oh neaunak uppemotuongan8, pask8gun tahshit pasuk88og, napanna tahshinchag, kah nequtta tahsuog, wame yeug negonneyeu8og 8sh8oh week8óut.
9.10 Kah wutch sephau[s]uenuut: Jedajah, kah Jehojarib, kah Jachin,
9.11 Kah Azariah wunnaumonuh Hilkiah, wunnaumonuh Meshulla, wunnaumonuh Zadok, wunnaumonuh Merajoth, wunnaumonuh Ahitub, noh nanawunuk wek God.
9.12 Kah Adajah wunnaumonuh Jeroham, wunnaumonuh Pashur, wunnaumonuh Milchijah, kah Maasia wunnaumonuh Adiel, wunnaumonuh Jahzerah, wunnaumonuh Meshullam, wunnaumonuh Meshillemith, wunnaumonuh Immer.
9.13 Kah weematt8og, uppuhkuk8og ut 8sh8oh wekit, nequt muttannunk, kah nesausuk tahshe pasuk88og, kah nequtta tahshinchag, tapenumweenuog, wutch waussummuáe anakausuonk ut wékit God.
9.14 Kah Levitsog, Shemajah wunnaumonuh Hashub, wunnaumonuh Azrikam, wunnaumonuh Hashabiah, wunnaumonuh Merari.
9.15 Kah Bakbakkar, Heresh, kah Galal: kah Mattaniah wunnaumonuh Micah, wunnaumonuh Zichri, wunnaumonuh Asaph.
9.16 Kah Obadiah wunnaumonuh Shemajah, wunnaumonuh Galal, wunnaumonuh Jeduthun: kah Berechiah wunnaumonuh Asa, wunnaumonuh Elkanah, noh ayikup Netophathitse wutotanamesash.
9.17 Kah nanausquontamenuog, Shallum, kah Akkub, kah Talmon, kah Ahiman, kah weemat8oh: Shallum negonneyeu8p.
9.18 (Noh yeu pajeh pahtussit ketass8t wutusquontamut wutchepwoiyeu) neg nanausquontamacheg weechayeumahetticheh wunneechanoh Levi.
9.19 Kah Shallum wunnaumonuh Kore, wunnaumonuh Ebiasaph, wunnaumonuh Korah, kah weematoh (wutch wekit 8shuh) Korahitsog nanawunnumwoh aninnohsue anakausuonk, nanawunukeg Tabernakle squontamash, kah 8sh8oh nanawunnahettit ukkenauwameonk Lord, nanauwehteauog ahhut petutteamuk.
9.20 Kah Phinehas wunnaumonuh Eleazar, neh wunnanawunópuh negonáe, kah Jehovah 8wetomopuh.
9.21 Kah Zachariah wunnaumonuh Meshelemiah, noh nanausquontamwaen ut mukkinneáe Tabernakleut.
9.22 Wame yeug pepenauópanneg nanawunnumunat squontamash, neese pasuk88og kah nabo nees8og, yeug ogkemópanneg neaunak uppometuongan8 ut wutotanames8óut, neh David kah Samuel naumwaeinin keitimohpoh paubuhtanumwe aninnohsuenuut.
9.23 Nemehkuh, nag kah ummukkiyeum8uh nanawunnumwog squontamash wekit Jehovah, ne Tabernakle weetu, chippaskwheteaenue.
9.24 Yaue chippissuog nanausquontamwenuog, wutchipwoiyeu, wutcheksuiyeu, nanummiyeu, kah sowaniyeu.
9.25 Kah weematt8oh neh 8tanamesehtu, peyaóg mahche nesausuk tahshikquinogkokish, nish$noh ahquompi, ne nagoh.
9.26 Wutche yeug Levitsog, yauog negonneyeuutcheg nanausquontamacheg, neg keitimóog aninnohsuenuit, kah nanawunnumwog chamberash, kah nompak8unikkomukquash ut weekit God.
9.27 Kah nag quinnuppe kouéog weekit God, newutche meechumuhk8naongan8 kuhk8wae nuhkuhkongquog, kah wohshittánumunat nishnoh mohtompog wutcheiyeu wuhhogkaóut.
9.28 Kah nawhutche nag nánauunumwog waussummuwae wishquash, onk woh ogkeetamoe uppaudtináoash, kah wunohtauunat.
9.29 Nag wonk nawhutche keitimóog nanawunnumunat, wishquash, kah wame sanctuarie auwohteaongash, kah nanohkinausit n8khik, kah wine, kah pummee, kah frankincense, kah spicesash.
9.30 Kah nawhutche wunnaumonáoh sephausuenuog, ayimwog sussequeae pummee nashpe spicesash.
9.31 Kah Mattithiah pasuk Levite (noh mohtommegitteumoh Shallum noh Korahite) noh nanawunumwaheog nish ayimukish ut pansut.
9.32 Kah onkatogeh 8weemat8oh, wunnaumonáoh Kohathitsog, nanawunnumwog nahtitteae petukqunneg, nanashwunnumunat nishnoh Sabbath.
9.33 Kah yeug ket8hamwaenuog, negonneyeuunitche 8sh8oh Levitsog, neg apitcheg chambersehtu, neg chippeog, newutche ne wutusseneau kesukodaeu kah nukkonaeu.
9.34 Yeug negonneyeuitcheg Levitse wut8shinneunk, negonneyeuog papashpe uppometuongan8óut, yeug ayeuog Jerusalem.
9.35 Kah ut Gibeon wut8shimau Gibeon na 8tohkin Jehiel, ummittamwussoh ussowenópoh Maacha.
9.36 Kah mohtommegheoncheh Abdonoh, neit Zur, kah Kish, kah Baal, kah Ner, kah Nadab,
9.37 Kah Gedor, kah Ahio, kah Zachariah, kah Mikloth.
9.38 Kah Mikloth wunnaumonieu Shimeam, kah nag wonk weetomáog weematt8oh ut Jerusalem, papiuhsuke weematt8óut.
9.39 Kah Ner wunnaumonieu Kish, kah Kish wunnaumonieu Saul, kah Saul wunnaumonieu Jonathan, kah Malchishua, kah Abinadab, kah Eshbaal.
9.40 Kah wunnaumonuh Jonathan noh Meribbaal: kah Meribbaal wunnaumonieu Micah
9.41 Kah wunnaumonuh Micah neg Pithon, kah Melech, kah Tahrea, kah Ahaz.
9.42 Kah Ahaz wunnaumonieu Jarah, kah Jaah wunnaumonieu Alemeth, kah Azmaveth, kah Zimri, kah Zimri wunnaumonieu Moza.
9.43 Kah Moza wunnaumonieu Binea, kah Rephajahoh wunnaumonuh, Eleasahoh wunnaumonuh, Azeloh wunnaumonuh.
9.44 Kah Azel nequtta tahshinnaimoniyau yeush 8wesuongan8oash, Azrikam, Bocheru, kah Ismael, kah Sheariah, kah Obadiah, kah Hanan, yeuh wunnaumonuh Azel.
10.1 KAh Philistinsog ayeuuhkonáog Israeloh, kah Israelle wosketompaog wussemoog wutch anaquabhettit Philistiansog, kah nusháe kepshaog ut wadchuut Gilboa.
10.2 Kah Philistiansog menuhke n8suttohwhaog Sauloh, kah wunnaumonuh, kah Philistiansog nushaog Jonathanoh, kah Abinadaboh, kah Malchishuahoh wunnaumonuh Saul.
10.3 Kah ayeuwuttuonk ahchuwetahwhau Sauloh, kah pepemúwaenúog ummuswóuh, kah n8chumwetahwhau nashpe pepemuwaénúh.
10.4 Neit Saul unnau ukkenauwaméonk kôunukeh, kodtunush kuttogkodteg kah ne nashpe konnukketahwhe, ishkont yeug matta quoshqusausegig peyaog, kah nutonkapunánukquog: qut kôunumunutcheh ukkenauwameonk matta wutussen, newutche mishe wabesu; neit Saul nemunum togkodteg, kah uppenusháadtamun.
10.5 Kah ukkenauwameonk kôunumunutcheh nag*, Saul nupp8i, newuttatuppe penusháadtamun wuttogkodteg, kah nupp8.
10.6 Nemehkuh Saul nupp8, kah nishnoh wunnaumonuh, kah wame wek moáe nupp8oh.
10.7 Kah wame Israelle wosketompaog, neg 8nóuhkôiyeuut, namohettit nag wussemóog, kah Saul kah wunnaumonuh nupp8og: neit nukkodtumwog ukkeitotan[á]oash, kah wussemóog, kah Philistiansog peyaog kah wutáyinneáoash.
10.8 Kah nniyeup mohtompog, Philistiansog paáhettit upposkinonaóont nashómukeh, naméheáog Sauloh kah wunnaumonuh kepshaog ut Gilboae wadchuut.
10.9 Kah poskináhettit nemunnumwog uppuhkuk, kah ukkenauwameonk, kah wunnegonshhuon en Philistianse ohkeit, waéene, aunchem8kauónat wuttinneukontunkanóuh, kah missinninnúut.
10.10 Kah ponamwog ukkenauwameonk um-Manitt8m8oh wekuóut, kah kennukhumwog uppuhkuk ut wut-templeumut Dagon.
10.11 Kah wame Jabesh-Gilead n8tamwehettit wame ne Philistiansog anheáhettit Sauloh.
10.12 Na wuttit neepauwinneau, wame menuhkesuenúog, kah amaunáog wu[k]hogkuh Saul, kah wuhhogkauh wunnaumonuh, kah uppas8óuh Jabesh[,] kah posekinumwog wuskonn8ash, agwe [n8]timissit ut Jabesh, kah nesausuk tahshikquinne mat meetseog.
10.13 Nemehkuh Saule nupp8 wutch uppanne$usseonk, ne ánheunt Jehovahoh, ayeuuhkonittue wuttinn8waonk Jehovah, ne matta nanawehteá8g, & wonk wutch wunnat8tomauónat, neh matche wunnasháanitt8mitcheh, nat8tomwuhkonat.
10.14 Kah matta nat8tomauau Jehovah, newajeh nushont, kah quinnuppenum ass8tamóonk en Davidut wunnaumonuh Jesse.
11.1 NEit wame Israel miyaéog en Davidut en Hebron, n8waog, kusseh, nenawun kuskon, kah k8weyaus.
11.2 Kah wonk, mahche nnag, ketass8tam8it Saul, ken kussohwhe sagkompagunomp Israel, kah kuppethóunóog: kah Lord kum-Manitt8m kuttugkup, pish kussohkom8un Israelle nummissinninnúmog, kah ken pish ken[á]nawunnuaénu ut Israelle nummissinninneumut.
11.3 Ne waj wame Israelle Eldersog peyaunáog ketass8tamwoh ut Hebron, kah David noh 8n8wónauh ut Hebron, ut anaquabit Jehovah, kah sussequnáog Davidoh ketass8t ut Israel, neaunak wuttinn8waonk Jehovah nashpe Samuel.
11.4 Kah David kah wame Israel auog Jerusalem, ne Jebus, ne Jebusitsog wadohkitcheg ne ohkeit.
11.5 Kah wadohkitcheg Jebus unnáog Davidoh, matta pish yeu kuppeyon, qut David sohkom Sione wonkonous, ne wutótan David.
11.6 Kah David n8wau, howan negonne togkomont Jebusitsoh, noh pish keihcheyeu8, kah mugquomp: neit Joab wunnaumonuh Zerviah negonne kuhkuhqueu, kah keihcheyeu8.
11.7 Kah David ayeu wonkon8sinut: newaj hettamwehettit wutotan David.
11.8 Kah keitotanahteau wéenu, wutch Millo, kah Joab onchteóh ne sequehteomuk keitotanat.
11.9 Neit David nano missugken, newutche Jehovah ayeuhteaanit 8wetomuh.
11.10 Yeuh ukkéhche menuhkesuéneumoh David, neh weeche menéhkeheáhettit wuhhogkáuh, ut wutass8tam8onganit, 
11.11 Kah yeu wutteas8uneau ummenuhkesuénumoh David: Jashobeam wut-Hachmonit, negonneyeu8 ut mugquompaáhtu; ayeuuhkonittue tashinnumauau ukqunuhtug nishwe pasuk88oh, kah pasukqut wunnushuh.
11.12 Kah asuhkunk Eleasar wunnaumonuh Dodo wut-Ahohit, noh pasuk neg nash8itcheg menuhkesuénuog.
11.13 Noh wetomau Davidoh ut Pasdammim, kah wuttit Philistiansog miyaéneau ayeuuhkonat, na kodchuhki barly ohke, kah missinninnûog wussem8og ut anaquabhettit Philistiansog.
11.14 Kah nag neepóog noeu ne kodchuhkiyeuut, kah uppohquohwuttauuneau, kah nushaog Philistiansog, kah Jehovah wuttomheuh nashpe mishe tomhettuonk.
11.15 Kah nishúog neg nashwunnehchagkussitcheg mugquompaog, 8msuog en ukqussukquanumit David, en Adullame hassunnekit, kah Philistianse ayeuteáog tuppuksinwog, ut Rephaimme 8nóuhkôiyeuut.
11.16 Neit David appeup menuhkonogqut, kah Philistianse wadchanuáenuog neit ayeupanneg Bethlehem.
11.17 Kah David kodtantam, kah n8wau, napehnont pasuk wuttattamwéhikquee Bethleheme wuttahhamunka[n]uppog, ne kishke squontamut.
11.18 Kah nishuog chekée kussukshaog Philistianseh ayeuteuh, kah quomphippáog wutch Bethlehem wuttahhamonganit, ne kishke squontamut, kah wunemunnumuneau kah uppaudtauóneau Davidoh: qut David matta 8ttattam8un, qut wussokanumauon Jehovah.
11.19 Kah n8wau, num-Manitt8m quehtehteaj yeu woh nutussenat; sun woh n8tattam 8sqheongan8 yeug wosketompaog, neg uppomantam8wongan8 ponukeg nunnukquodtut? newutche uppomantam8ongan8 8ch paudtauuneau: newaje matta wuttattam8gk, yeush wutussenaoash yeug nishuog anue manuhkesitcheg.
11.20 Kah Abishai wematoh Joab, neh negonneyeu8 ut nash8unitcheh, wutayeuuhkonittue tahshinnumauonat ukqunuhtug nishwe pasuk8oh, kah wunnushuh; kah 8wesuonganu ut kenugke neh nash8unitcheh.
11.21 Nash8itcheg noh ánue quttianumukqussu onk nehs8unutcheh, newutche noh ummugquomp, qut matta tapenaú8 negonne nash8initcheh.
11.22 Benaja wunnaumonuh Jehojada, wunnaumonuh menuhkesuen wutch Kabzeel, noh m8cheke asit: neesinneanau Moabe wosketompuh ogqueneonkqussuog qunnónouut, wonk w8msu, kah nushau qonnón8oh ut pisahtheganit, muhp8e kesukodtut.
11.23 Kah nushau Egyptianoh qunuhqussúe wosketompoh, napanna tahshishquanogkodt ne sohkunkqussit, kah ut Egyptian wunnutcheganit ohteau qunuhtug 8natuheyeu8 monakenehteaénin upbeamut: kah 8w8msuónuh nashpe anwohhou, kah kodtinumqunuhtuk wutch Egyptiane wunutcheganit, kah wunnushuh nashpe nehenwonche ukqunnuhtug.
11.24 Yeush wutussenash Benajah wunnaumonuh Jehojada; kah 8wesuonganu ut kenugke nash8unutcheh menuhkesuénúh.
11.25 Kusseh, noh quttianumukqussu ut kenugke nishwinchagkodtoh, qut matta tapenôo[u] negonne nash8unutcheh: kah David wunnanawunnumwáheuh 8wadchanuáeneumoh:
11.26 Wonk kenauwamée menuhkesuénuog, Asahel wematoh Joab, Elhanan wunnaumonuh Dodo wutch Bethlehem:
11.27 Shammah wut-Hazorit, Helez up-Pelonit,
11.28 Ira wunnaumonuh Ikkesh wutTekoit, Abiezer wut-Antothit.
11.29 Sibbecai wut-Hushathit, Ilay wutahohit.
11.30 Maharai wunNetophathit, Heled wunnáumonuh Baana wunNetophathit.
11.31 Ithai wunnaumonuh Ribai wutch Gibeah, ne wadchiit wunnaumonuh Benjamin, Benajah up-Pirathonit.
11.32 Hurai wutch Gaashe sepuissehtu, Abiel wut-Arbathit.
11.33 Azmaveth upBaharamit: Eliaba wush-Shaalbonit.
11.34 Wunnaumonuh Hashem uk-Gizonit: Jonathan wunnaumonuh Shagge wut$Hararit.
11.35 Ahiham wunnaumonuh Sacar wut-Hararit, Eliphal wunnaumonuh Ur.
11.36 Hepher um-Mecherathit, Ahijah up-Pelonit.
11.37 Hezro uk-Carmelit, Naaraj wunnaumonuh Ezbai.
11.38 Joel weematoh Nathan, Mibbar wunnaumonuh Haggeri.
11.39 Zelek wut-Ammonit, Naharai up-Berothit, kôunuk ukkenauwameonk Joab, wunnaumonuh Zerviah.
11.40 Ira wut$Ithrit, Gareb wut$Ithrit.
11.41 Uriah wutHittit Zabad wunnaumonuh Ahlai.
11.42 Adina wunnaumonuh Shiza wut-Reubenit, Reubenitse mugquomp, kah nishwinchagkodtoh wetomuk.
11.43 Hanun wunnaumonuh Maacha, kah Joshaphat um-Mithnit.
11.44 Uzziah wut-Ashterathit, Shama kah Jehiel wunnaumonuh Hothan wut-Aroerit.
11.45 Jediael wunnaumonuh Zimri, kah Johaoh weematoh wut-Tizit.
11.46 Eliel um-Mahavit, kah Jeribai, kah Joshaviah wunnaumonuh Elnaan, kah Ithma um$Moabit.
11.47 Eliel, kah Obed, kah Jaziel um-Mesoba[ì]t.
12.1 KAh yeug nag paauónoncheg Davidoh ut Ziklag, ashpame puttogqueit, newutche Saul wunnaumonuh Kish: kah nag kenugshaog menuhkesuénúut, ayeuhteae aninnósitcheg.
12.2 Nag ukkenauwámeonganúog ahtompeh, kah naneeswe auwohteaog muttinnonkou kah menadchu togkonat qussukquanash, asuh kôunkquttash wutch áhtompit, wutch weematuh Saul, wutch Benjamin.
12.3 Kah cheyeu8it noh Ahiezer, neit Joash wunnaumonuh Shemaah uk-Gibeathit, kah Jeziel, kah Pelet, wunnaumonuh Azmaveth, kah Berachah, kah Jehu wut-Antothit.
12.4 Ismajah uk-Gibeonit, menuhkesuen kenugke nishwinchagkodtut, kah nanawunnau shwinchagkodtoh, kah Jeremiah, kah Jahazeel, kah Johanan, kah Josabad uk-Gederathit.
12.5 Eleuzai, kah Jerimoth, kah Bealiath, kah Shemariah, kah Shephatiah, wut-Haruphit.
12.6 Elkanah, kah Jesiah, kah Azariel, kah Joezer, kah Joshebeam Koritsog,
12.7 Joelah, kah Zebadiah wunnaumonuh Jeroam wutch Gedor.
12.8 Nah nawhutch Gaditsog, chippináog wuhhogkauh en Dádivdut, en touohkomukque menuhkonogqut, menuhkesuénuog, ayeuhteaenúog, wutch ayeuwuttuonk, neg nôht[o]nukeg ogqunneg kah kenauwameonk, neg wuskesuk88ash agqueneunkquok wuskesuk8óut qunnon8og, kah kogkenupshaog onatuh ahtúhqut wadchuuhkontu.
12.9 Ezer negonneyeu8 Obadiah nahohtôeu, Eliab nish88,
12.10 Mashmaunah yau8, Jeremiah napanna tahs88,
12.11 Atthai nequtta adtahs8it, Eliel nesausuk adtahs8it,
12.12 Johanan shwosuk adtahs8it, Elzabad pask8gun adtahs8it,
12.13 Jeremiah piuk8it, Machbanai nabo noquittuit.
12.14 Yeuh wunnaumonuh Gad, ayeuhteae mugquompaog, pasuk peississitnequt pasuk88, kah masukkenuk nequt muttannonganú8.
12.15 Yeug nag quoshkodteacheg Jordan negonneyeu8ut nepâuz anúpag wame wussapunukquash, kah wussemowáheog wame neh 8nôuhkoiyeuut, nogque wutchepwoiyeu, kah nogque wutcheksuiyeu.
12.16 Kah wutch wunnaumonuh Benjamin, kah Judah, nag peyaonaog Davidoh ut men[ù]hkonogqut.
12.17 Kah David sohham nah wunnogskauónat, kah namp8ham, kah wuttinuh, wunohteae peyaauseóg kutannummaiinneaóont, nuttah pish kuppasukk8uneau: qut nonche wunass8meog en n8matwominneat, matta matcheseonganun8g ut nunnutcheganit, umManitt8m8oh n8shunónog mononneach kah aushkontitch.
12.18 Neit nashauanit nuhkuhkauau negonneyeu8it ut kenugke mugquompahtu, kah n8wau, nenawun kutáiheog David, kah kech8whog ken wunna8umonuh Jesse, wunohteash, kah wunohteáhettich ánumungqueaneg, newutche kum-Manitt8m kut[á]ninnumunk, neit David nah wutattumunuh, kah ummugquompa[h]euh ut ayeuhteáut.
12.19 Kah nawhutch wutch Manasseh weech8humáog Davidoh, weeche peyauomont Philistiansoh ayeuwuttinneat, qut matta nag wuttannumauóuh, newutche Philistianse sontimóog, weogquttumóe moncheáháhettit, án8wahettit, noh mos weech8human wussontimomoh Sauloh, nashpe uppuhkuk8e nunnukquodt.
12.20 Ayont Ziklag, nawhutche wutch Manasseh 8weech8humóuh, Adna, kah Jozabad, kah Jedael, kah Michael, kah Jozabad, kah Elihu, kah Zilthai, nequt muttannongane mugquompaog nequt Manasseh.
12.21 Kah nag aninnumauóag Davidoh, ayeuuhkonittue mukk8kinnuáe chippan8onk, newutche neg wame menuhkasketompaog, kah ayeuhteae mugquompáog.
12.22 Newutche na ahquompak asekesukokish peyáonáog Davidoh wutannumauónaóont, nô pajeh missiyeuut kenauwaméonk, onatuh ukkenauwamúmoh.
12.23 Kah yeu wutteasineau neg cháchabpánukeg, pakodche kenauwamécheg wutch ayeuwuttuonk, kah nag peyáonaog Davidoh ut Hebron, qunnuppinnumunat wutass8tamóonk Saule en wuhhogkat, neaunak wuttinn8waonk Jehovah.
12.24 Wunnaumonuh Judah neg kôunukeg ogqunneg kah qunuhtug, nequtta tahshe muttannonganog kussuog, kah shwosuk tahshe pasuk, pakodche kenauwamecheg en ayeuwuttinneat.
12.25 Wutch wunnaumonuh Simeon, menuhkesuénuog en ayeuwuttinneat, nesausuk tahshe muttannonganog kussuog, kah nequt pasuk88og.
12.26 Wutch wunnaumonuh Levi, yauut muttannonganog kussuog, kah nequtta tahshe pas[ú]88og.
12.27 Kah Jehojada noh monchanont Aaronitsog, kah weetomuk nishwudt muttannonganog kussuoh, kah nesausuk tahshe pasuk88og.
12.28 Kah Zadok wuskenin, menuhkesuen, kah wutch 8shoh wekit nesnehchag kussuoh kah neesuoh mugquompoh.
12.29 Kah wutch wunnaumonat Benjamin anunkomoncheh Saul, nishwudt muttannonganog kussuog, newutche yeu pajeh, ômog kukéeu wadchanuwaenú8og ut wekit Saule.
12.30 Kah wutch wunnaumonat Ephraim, nesnehchage muttannonganog kussuog, kah shwosuk tahshe pasuk, menuhkesuenúog, wowénómukqussuog, pannuppe wek8óut 8sh8oh.
12.31 Kah wutch pohshe wutchippan8onk Manasseh, nabo shwosuk tahshe muttannonganog kussuog, neg waésuonganitcheg, peyonat kah ketass8tamuhkont David.
12.32 Wutch wunnaumonuh Ishakar, wosketompaog neg wahteunkeg utt8cheyeu8, wahteauunat toh woh ásit Israel, neg wobóhkuhk8utcheg neese pasuk88og, kah wame weematt8uh wunn8swehtunk8uh.
12.33 Wutch Zebulon, neg sohhogeg en ayeuwuttinneat, nehôeu ayeuteáog, nashpe wame ayeuteae auwohteaongash, napanna tahshinchag[é] muttannonganog kussuog, neg woh wôsukkómpauutcheg, nag matta neesitteaho8óg.
12.34 Kah wutch Naphtali, nequt muttannonganog kussuog mugquompaog, kah nag weetomukquog, nishwinchag kah nesausuk tahshe muttannonganog kussuog, nashpe ogqunnegash kah qunuhtugquash.
12.35 Kah wutch Danitsut, náhtôeu ayeuteacheg, nesneechage kah shwosuk tahshe muttannonganog kussuog, kah nequtta tahshe pasuk88og.
12.36 Kah wutch Asher, neg sohhogeg en ayeuwuttinneat, nehtôeu ayeuhteaog, yauunchage nuttannonganog kussuog.
12.37 Kah ogkomut Jordan, wutch Reubenitsut, kah Gaditsut, kah pohshe wutchippan8onk Manasseh, nashpe wame eiyane auwohteaongash ut ayeuwuttinneat, nequt pasuk8e, kah nesnehchage muttannonganog kussuog.
12.38 Wame yeug ayeuhteaenúog, neg wôsukkompauitcheg, pannuppeteah[á]e peyaog Hebron ukketass8tamuhkonáóont Davidoh ut wame Israelut, kah wame onkatogig Israelitsog wonk nequttateahháog ketass8tamuhkônnaóont Davidoh.
12.39 Kah na wuttit weetomoneau Davidoh nishikquinne, meetsuog kah wuttattamwog, newutche wemat8oh quoshauwehtunkquog.
12.40 Nano wonk nag pas8sukauoncheg ut Ishakar, ut Zebulon ut Naphtali nag paudtoog petukqunneg ut assesut, kah ut Mulsut, kah ut Camelsut, kah ut Oxenut, weyaus, n8khik, figse cakesash, weenominutchéash, kah wine, kah pummee, kah oxenog, kah sheepsog m8cheke, newutche na mô wekontam8onk ut wame Israel.
13.1 KAh David weogquttumwe ken8nittuog muttannongane mugquompuh, kah pasuk88e, kah nish$noh sagkompaganuaénúh.
13.2 Kah David unnau wame Israelle mukkinneonk, tapaneámóg, kah an8wadt Jehovah num-Manitt8mun, ann8teamuttaoh en kemattinónat nish$noh, neg ashqunutcheg ut wame Israelle ohkeit, kah nag weeche, sephausuénuut, kah Levitsut neg apitcheg ukkeitotanaóut, kah 8wôk[ô]iyeum8óut, onk woh nag kummiyaehtunkqunónog.
13.3 Kah wonk paudontuh wut-arkum kum-Manitt8mun, newutche matta ut anaquohtag kenat8tomwéhteomun pâmontog Saul.
13.4 Kah wame mukkinneonk n8waog, pish nutussenan: newutche ne sampwi ut wuskesuk8óut wame missinninnúog.
13.5 Neit David miyanau wame Israeloh, wutch Egypte Shihor, wehque ahhut petutteamuk Hamath, paudtauunat wut-Arkum God wutch Kirjath-jearim.
13.6 Kah David kuhkuhqueu, kah wame Israel en Baaloh, ne Kirjath-jearim, ne wadchiik Judah na wuttauunat wut-arkum Jehovah Manit, noh apit nashaue cherubimsut, ne as8w[é]súm8uk 8wesuonk.
13.7 Kah nag kenunnumwog wut-arkum God ut wuske Cartut, wutch wekit Abinadab, kah Uzza, kah ahio kut8hkomwog Cart.
13.8 Kah David kah wame Israel pompuog ut anaquabit God, nashpe mamusse ummenuhkesuongan8, kah nashpe ket8hamáonk, kah nashpe Harpsash, kah nashpe Psaltarisash, kah nashpe Timbrelsash, kah nashpe Cymbalsash, kah nashpe monopuhquegquonash.
13.9 Kah paáhettit Chidone ahhut tanuppogkomuk, Uzza summagunum wunnutcheg kogôunumunat Ark, newutche oxenwog togkussittassunwog.
13.10 Kah ummusquanittam8onk Jehovah nashqunnaéhtauau Uzzaoh, kah wuttogkomuh, newutche summagunum wunnutcheg en Arkut, kah na wuttit nuppun ut anaquabit God.
13.11 Kah David matta tapenam8un, newutche Jehovah touwutchahtahwhau Uzzahoh, newaj ne ayeuonk hettamuk Perez$Uzza pajeh yeu késukók.
13.12 Kah David qushau Godoh ne kesukok, n8wau, uttoh woh nuttinne padtauun en nuhhogkat wut-Arkum God?
13.13 Nemehkuh matta paudtóou ark en wuhhogkat, en ukkeitotanat David: qut uppohcháeuwuttauun, en wekit Obed-Edom uk-Gittit.
13.14 Kah wut-Arkum Jehovah ohteau wutteateashiyeuwonganit Obed-Edom, ut wekit, nishuoh nepâuzoh, kah Jehovah wunnantam wek Obed-Edom, kah wame ne ahtunk.
14.1 KAh Hiram Tyre ketass8t, ann8nau ann8naenúh en Davidut, kah Cedare timbersash, kah Masonsoh, kah Carpentersoh, 8wekekauónat.
14.2 Kah David wahteoh, Jehovah menehkteau ukkehtass8tam8uneat ut Israel, newutche wutass8tamóonk qunuhque tahshinumun, newutche ummissinninneumoh Israel.
14.3 Kah David nemunau onkatogig ummittamwussoh ut Jerusalem: kah David wonk wunnaumonieu, kah wuttauneu,
14.4 Yeush 8wesuonganóash wu[u]neechanoh neh waneechanitcheh ut Jerusalem, Shammua, kah Shobab, Nathan, kah Solomon,
14.5 Kah Ibhar, kah Elishua, kah Elpalet,
14.6 Kah Noga, kah Nepheg, kah Japhia,
14.7 Kah Elishama, kah Beeliada, kajh Elpalet.
14.8 Kaj Philistiansog n8tamohettit David sussequnau ukkehtass8tam8unat ut wame Israel, wame Philistiansog kuhkuhqueog wunnatinneawhónaóónt Davidoh: kah David wunn8tamun, kah wussohwhéhtauoh.
14.9 Kah Philistiansog peyaog, kah sepakeog ut Rephaime 8nóuhkôiyeuut.
14.10 Kah David nat8tomauau Godoh, n8wau, sun woh nukkuhkuhquehtau Philistiansog? kah sun pish kupponóog ut nunnutcheganit? kah Jehovah wuttinuh kuhkuhquish, newutche nupponóog kenutcheganit.
14.11 Neit ut kuhkuhqueog Baal-Perazim, kah David na wuttit togkomon: neit David n8wau, God tauwutchahtáhwhau nummatwomoh, nashpe nunnutcheg, onatuh pohquodchuog nippeash, newaj hettamuk ayeuonk Baal-Perazim.
14.12 Kah na$ut nukkonahettit um-Manitt8m8oh, David ann8team8, kah wutchukkoswóuh.
14.13 Kah Philistiansog wonk sepakéog ut 8nôuhkoiyeuut.
14.14 Newaj David wonk nat8tomauau Godoh, kah God wuttinuh, áhque asuhkaué kuhkuhquehtau, qushkehtau, kah nag quentau piuhsuke mulberuhtugqut.
14.15 Kah pish n$nih, n8taman pomushae wadtauatonkqussuonk, ut wunnashquonk mulberuhtugquash, neit pish kussohham en ayeuwuttinneat, newutche God kenegonnekongkaue sohham, togkomonat Philistianse ayeuhteaog.
14.16 Newaj David usseit neanann8nont God, kah nag togkomáog Philistianse ayeuhteuh, wutch Gibeon wehque Gazer.
14.17 Kah nenan David wuttin sohwhehtamun wame ohkeash, kah Jehovah uppaudtauoh ukqushhukqunat wame wutohtimóneash.
15.1 KAh David ayeim weetuomash ut ukkeitotanat David, kah quoshauwehtam ayeuonk, wutch wut-arkum God, kah 8weekekontamun.
15.2 Neit David n8wau, wanne howan woh ukkénunnum8 wut-arkum God, webe Levitsog, newutche neh Jehovah uppepenauuh ukkenunnumuneat wut-arkum God, kah wuttinneumuhkauónat micheme.
15.3 Kah David miánau wame Israeloh en Jerusalem, paudtauunat wut-arkum Lord, en wutayeuwonganit ne adt quaquoshwehtog.
15.4 Kah David miyánau wunnaumonuh Aaron kah Levitsoh.
15.5 Nawhutch wunnaumonuh Kohath, Uriel negonneyeu8it, kah weematoh, nequt pasuk88og kah neesnehchag.
15.6 Nawhutch wunnaumonuh Merari, Asajah negonneyeu8it, kah wematoh neese pasuk88oh kah nesnechagkodtoh.
15.7 Nawhutch wunnaumonuh Gershom: Joel negonneyeu8it, kah wematoh, nequt pasuk8h kah shwinchag kussuoh.
15.8 Nawhutch wunnaumonah Elizaphan: Shemajah negonneyeu8it, kah weematoh, neese pasuk88oh.
15.9 Nawhutch wunnaumonuh Hebron: Eliel negonneyeu8it, kah weematoh, shwosuk tahshinchagkodtoh.
15.10 Nawhutch wunnaumonuh Uzziel: Aminadab negonneyeu8it, kah weematoh, nequt pasuk88oh kah nabo nees8oh.
15.11 Kah David wehkomau Zadok kah Abiathar sephausuenuog, kah Levitsog, Uriel, Asajah, kah Joel, Shemajah, kah Eliel, kah Amminadab,
15.12 Kah nah wuttinuh, kenaau negonne8wéógish Levitsog 8sh8oh, wunneetupanatamwáheuk kuhhogkaóog, kah kematt8óog, woh kuppaudtauwunnaoont wut-arkum Jehovah um-Manitt8moh Israel, uttoh adt quagquoshwehtam.
15.13 Newutche, newutche matta negonne kutusseumwop, Lord kum-Manitt8mun kutáuwutchahtóhukqunnónup, newutche matta kuttin natinneahwhóunónup neáne sampwagk.
15.14 Neit sephausuénuog kah Levitsog wunnetupanatamwaheaog wuhhogkauh paudtauunat wut-arkum Jehovah um-Manitt8moh Israel.
15.15 Kah wunnaumonuh Levitsog, kenunnumwog wut-arkum God ut wuttugkeóut, nashpe qunuhtugquash nish na ohtagish, nean ann8teamup Moses, neaunak wuttinn8waonk Jehovah.
15.16 Kah David ken8nau negonneyeuinitcheh Levitsoh, kehtimónat wemat8oh, ukket8hamaenúunneaóont, nashpe puhpequae auwohteaongash, psalterisash, kah harpsash, kah cymbalsash, wunnont8wóm8ash nashpe wekontamóe mishont8waongash.
15.17 Neit Levitsog kehtimaog Hemanoh wunnaumonuh Joel, kah nawhutch weematuh, Asaph wunnaumonuh Berechiah, kah nawhutch wunnaumonuh Merari weemat8oh, Ethan wunnaumonuh Kushajah.
15.18 Kah nag wetomukquog, weemat8oh, ut nahohtôeu ussekkompauonganit, Zachariah, Ben, kah Jaziel, kah Shemiramoth, kah Jehiel, káh Un[u]i, Eliab, kah Benajah, kah Maasiah, kah Mattithiah, kah Eliphaleh, kah Mikniah, kah Obed-Edom, kah Jeiel nanausquontamaénuog.
15.19 Nemehkuh ket8hamáenuog, Heman, As[a]ph, kah Ethan, puhpequaog nashpe brasse Cymbalsash.
15.20 Kah Zachariah, kah Aziel, kah Shemiramoth, kah Jehiel, kah Unni, kah Eliab, kah Maasiah, kah Benajah, nashpe Psalterisash, ut Alamoth.
15.21 Kah Mattathiah, kah Eliphaleh, kah Mikniah, kah Obed-Edom, kah Jeiel, kah Azzariah, nashpe harpsash ut Sheminith wunnegenit.
15.22 Kah Chenaniah negonneyeu8it ut Levitsut, wutch ket8hamáonk, kuhk8tomwehteau papaume ket8homáonk, newutche noh wunnetuhtauun.
15.23 Kah Berechiah kah Elkanah nanausquontamácheg wutche ark.
15.24 Kah Shebaniah, kah Jehoshaphat, kah Nathaneel, kah Amasai, kah Zachariah, kah Benajah, kah Eliezer sephausuenuog, nag puhpéquohtóog monopuhpegwash ut anaquohtag wut-arkum God, kah Obed-Edom, kah Jehiah, nanausquontamwontogig ark.
15.25 Neit David kah Israele Eldersog, kah nequt muttannongane mugquompaog, nag moncheog paudtauunat wunn8wae wut-arkum Jehovah, wutch wekit Obed-Edom, nashpe wekontamóonk.
15.26 Kah n$niyeup, God anumauont Levitsoh, neg kôunukeg 8n8wae wut-arkum Jehovah, neit sephausuog nesausuk tahsuoh oxenoh, kah nesausuk tahsuoh ramsoh.
15.27 Kah David hogk8 wunne hashabponak, kah wame Levitsog neg kôunukeg ark, kah ket8hamauenúog, kah Chenaniah, noh nanawunuk ket8hamáonk, weeche ket8hamaénuog, David wonk hogk8 womponagkinne Ephod.
15.28 Yeu wuttinne wame Israel paudtauuneau 8n8wae wut-arkum Lord, nashpe mishont8waonk, nashpe wunnont8wáe Cornet, kah nashpe monopuhpe[k]quash, kah nashpe Cymbalsash, nashpe Harpsash, kah Psaltariasash wunont8wáhettit.
15.29 Kah n$niyeup, 8n8wae wut[-]arkum Jehovah paom8uk ukkeitotanat David, Michal wuttaunoh Saul, wutattauwompu kenogkaneganit, nâau ketass8toh Davidoh, pumugkau, kah pompu, kah wutjishánumuh ut wuttahut.
16.1 NEmehkuh paudtóog wut-Arkum God kah upponamunau nashauwe wetuomut, ne David weekuhkontogkup, kah mag8og chikohtae sephausuongash, kah wunohteae mag8ongash ut anaquabit God.
16.2 Kah David mahche sephausit chikohtae mag8ongash kah wunohteae mag8ongash, wunnanumau missi[u]ninnuh ut 8wesuonganit Jehovah.
16.3 Kah assamau nish$noh pasuk8 wut-Israelit, wosketomp asuh mittamwossis nish$noh pasuk petukqunneg, kah mishinneai weyaus, kah wishquie wine.
16.4 Kah kehtimau nawhutch Levitsoh wuttinneumuhkausinneat, anaquohtag wutArkum Jehovah, & mehquontamunat, kah tabuttantamunat, kah wáenomónat Jehovah um-Manitt8moh Israel.
16.5 Asaph negonneyeu8it, kah asuhkunk Zachariah, Jeiel, kah Shemiramoth, kah Jehiel, kah Mattithiah, kah Eliab, kah Banajah, kah Obed-Edom, kah Jeiel nashpe psalteresash, kah nashpe Harpsash: qut Asaph wunnont8wahteou Cymbalsash.
16.6 Benajah wonk kah Jahaziel sephausuénuog, nashpe monopuhpegquash, nagwutteae anaquohtag 8n8w[a]e wutArkum God.
16.7 Neit ne kesukok David magou yeu ket8hamáonk tabuttantamauonat Jehovah, en wunnutcheganit Asaph kah weematoh.
16.8 Tabuttantamok Jehovah, wehquetumok 8wesuonk, wahteauwahuak wutusseongash ut kenugke missinninnutu.
16.9 Ket8hamok, an8hamok ket8hamaongash, keket8kontam8k wame ummonchanatamwe usseongash.
16.10 Woweenoagk ut 8neetupanatamwe wesuonganit: wekontam8m8utch wuttahhou nag natinneawhoncheg Jehovah.
16.11 Natinneh8k Jehovah, kah ummenuhkesuonk, nagwette[á]e natinneham8k wuskesuk.
16.12 Mehquontam8k ummonchanatamwanakausuongash nish asechish, ummonchanatam8ongash, kah wutt8n8e wussittum8ongash
16.13 Woi kenaau 8skannemuneoh Israel wuttinneumoh, kenaau wunnaumonuh Jakob, pepenauoncheh.
16.14 Noh Jehovah kumManitt8mun, 8sittum8ongash wamohtaash ohkeit.
16.15 Nagwutteae mehquontam8k 8n8waonk: ukkutt8onk neanann8teamup ut nequt muttannongane pometuonganit.
16.16 Ne ayimauomp Abrahamoh, kah wutchadchekeimaonk Isaakoh.
16.17 Kah ne ummenuhkehteauon Jakoboh wutch naumatuonk, kah Israeloh wutch machemohtag wunn8waonk.
16.18 N8wau, kittinnumoush Canane ohke, kutohtoongane ohteuk.
16.19 Ogguhseog webe ogguhsemesuog, kah pén8wohteayeog na$ut.
16.20 Kah nag áahettit, wutch wutohtimóinneat, en wutohtimoinneat, wutch pasuk ass8tamóonk, en onkatogane missinninnúut.
16.21 Wanne howane unnanumouh ummatchenehikqunat, nux, âushkonau ketahs8tamwoh nag wutche.
16.22 Mussinuhteogk sasequnog, kah woskeheuhteogk nukquoshodtumwaenuog.
16.23 Ket8hamok Jehovah wame ohke, nahtitteagk 8wadchanuaonk, asekesukokish.
16.24 Wahteauwahuwagk wussohsumóonk, ut kenugke penuwohteáut, ummonchanatamwe anakausuongash, ut kenugke wame wutohtimóinneat.
16.25 Newutche missugken Jehovah, kah misheu woh woweenomau: noh wonk woh qushau, ánue onk wame manitt8og.
16.26 Newutche wame um-Manitt8m8oh missinninnúog nunneukontunkan[o]g, qut Jehovah kesteau kesukquash.
16.27 Sohsumóonk kah quttianittuonk ut anaquabit, menuhkesuonk kah wekontamoonk ut wutayeuonganit.
16.28 Aninnumok Jehovah, kenaau ánonk8teógish missinninnuog, aninnumok Jehovah sohsumóonk kah menuhkesuonk.
16.29 Aninnumok Jehovah ne 8wesuongane sohsumóonk, paudtó8k mag8onk, kah peyunk anaquabit, wowussumok Jehovah, ut wunneetue wunneetupanatam8onganit.
16.30 Wabesek anaquabit wame ohke: muttáohk wonk pish menuhki, matta ohtahtâ[u]n8ut.
16.31 Kesukquash wekontam8m8utch, kah ohke muskouanatam8m8utch: kah wosketompaog n8wahettich ut kenugke wutohtimoinneat, Jehovah ketass8tamw8.
16.32 Keitoh kutt8m8utch, kah ne noh nomwohtag: ohteuhkonash wekontam8m8utch, kah wame ne na ohtag.
16.33 Neit pish touohkomukquóntukquash ket8hamauáog ut anaquabit Jehovah, newutche wutch peyau wussittumunat ohke.
16.34 Woi tabattantamok Jehovah, newutche ummonanitteaonk michemohteau.
16.35 Kah n8wak, wadcháninnean, woi n8wadchanuwáe Manitt8mun, kah miyaninnean, kah tómohinnean wutch pen8wohteaut, onk woh nuttabuttantamumun k8neetupanatamwe wesuonk, kah woh wowenodtumun, ut k8wowenomun8ongan8.
16.36 Wunnanumunaj Jehovah micheme kah micheme, kah wame missinninnúog, n8waog, Amen, kah nag woweenomaog Jehovah.
16.37 Neit na wuttit nukkonon, anaquohtag 8n8wae wut-arkum Jehovah, Asaph kah weematoh, nagwutteae wuttinneuhmuhkausinneat anaquohtag ark, neaunak nishnoh kesukodtáe anakausuonk ne woh adtohshik.
16.38 Kah Obed-Edom weeche 8wemat8uh, nequtta tahshinchagkodtoh, kah shwosuk tahsuog: Obed-Edom wonk wunnaumonuh Jeduthun, kah Hosah, nanausquontamenúunneat,
16.39 Kah Zadok sephausuen, kah wematuh sephausuenúh, anaquohtag wut-tabernaklum Jehovah, ut qunuhqui ayeuonganit, ne ut Gibeon.
16.40 Magunat chikohtae mag8ongash en Jehovahut, ut chikohtae mag8ongane altarut, nagwutteae nompoaeu kah wunnonkquaeu, kah ussenat wame neansukwhosik ut wuttinnaumatuonganit Jehovah, neanann8nout Israelloh.
16.41 Kah nag weeche, Heman, kah Jeduthun, kah onkatogig pepenauutcheg, neg waésuonganitcheg, tabuttantamau[ó]nat Jehovah, newutche ummonanitteaonk michemohteau.
16.42 Kah nag weeche Heman kah Jeduthun nashpe monopuhpegquash kah cymbalsash, wutche yeug wunónt8watunkeg, kah nashpe uppuhpequae auwohteaongash God: kah wunnaumonuh Jeduthun nanausquontamwaenúog.
16.43 Kah wame missinninnúog moncheog, nishnoh wosketomp en wekit, kah David qushkeu 8nanittamunat wek.
17.1 KAh niyeup, David apit wekit, David unnau Nathanoh quoshodtumwaénuh, kuss[u]h, nuttai Cedare wetuómut, qut 8n8wae wut-arkum Jehovah, agwe onkwhonganit.
17.2 Neit Nathan unnau Davidoh, ussish wame ne ohtag kuttahhut, newutche God k8wetomuk.
17.3 Kah niyeup ne nan nohkog, wuttinn8waonk God peyaonuk Nathan, n8wau,
17.4 Monchish, kah us David nuttinneum, yeu wussin Jehovah, ken matta pish kutáyimaiyeu wetu nutaiinneat.
17.5 Newutche asquam nutáyeuh wetuómut, nadteuh ne kesukok kohkuhk8unog Israel, pajeh yeu kesukok, qut nutahontsikomukem: kah wutch pasuk Tabernakleut.
17.6 Uttoh adt weechauog wame Israel, sun nuttinnomus pasuk kutt8onk, howan Israelle wussittumwaen (noh an8nog wutassamonat nummissinninneumoh) nussimus, toh wutch matta ayimiéog Cedare wetu?
17.7 Newutche yeuyeu, pish yeu kuttinnon nuttinneum David, yeu wussin Jehovah ayeuhteaunit, k8tnush shepse komukqut, wutch asuhkauonat sheepsog, onk woh kenánawunnuennuneat ut Israelle nummissinninneumut:
17.8 Kah kummahche weetomsh uttoh pomusháan, kah nummahche tummehtoh wame kummatwomog wutch anaquabean, kah kummahche wesuonganuhkoush, onatuh 8wesuongan8 kehche missinninnúog ut ohkeit.
17.9 Wonk nukquttum ayeuonk wutche nummissinninneumog Israel, kah nag nutohteukonunk, kah nag pish ayeuog wutayeuongan8óut, kah matta wonk pish ontappéog: asuh matta pish wonk matcheseongan8 mukkiog, mohtupánuk8og (onatuh wuskeh,
17.10 Kah nadteuh ann8nog wussittumwaénuog nanawunónat nummissinninneumog Israel.) Wonk nussohkau ame kummatwomog; nano, kuttinsh, Jehovah pish kutayimunk wetu.
17.11 Kah pish n$nih, mahtshunk kukkesukodtumash, weetomadt k8shag, pish kutashinnumoush k8skannem, asuhkaue ken, noh pish wutch kenaumonait, kah pish nummenuhkehteóh wutass8tamóonk.
17.12 Noh pish nutayimmunk wetu, & nummicheme menehketeau wutappuonk.
17.13 Noh pish nen 8shoh, kah noh pish n8naumoniin: kah matta pish nutamaunumauoh nummonaneteaonk, neane amaunumauogkup noh negonnekunkquean.
17.14 Qut nummenuhkehut nekit, kah ut nutass8tam8onganit micheme, kah wutappuonk pish micheme menehketeâusu.
17.15 Neaunak wame yeush kutt8wongash, kah neaunak wame yeu monoma[n]suonk, ne wuttinne Nathan ken8non Davidoh.
17.16 Kah David ketass8t peyau kah appu anaquabit Jehovah, kah n8wau, howan nen, woi Jehovah Manit, kah teaguas nek, yeu kuppas8inneat?
17.17 Kah yeu peasin teag ut kuskesukqut woi Jehovah God, newutche kukken8tam wek kittinneum, wutche cheke pish âunak, kah k8t8ánumeh papaume wuttinniyeuonk masugkenuk, woi Jehovah Manit.
17.18 Toh wonk woh David kuttinuk, wutche quehtiánumáonk kittinneum? newutche k8waeh kittinneum.
17.19 Woi Jehovah, wutche kittinneum, kah neaunak nehenwonche kuttah, yeu kutussen wame mohsag, wahteauwahuwonat wame yeush môgagish.
17.20 Woi Jehovah, wanne howan kittinnunk8h, asuh matta onkatog Manit webe ken, neaunak wame ne n8tamog nashpe nuttauogkinn8nash.
17.21 Kah ne teagué pasuk wutohtimóin ut ohkeit, ânauóut Israelle kummissinninneumoh, neh God moncheip uppohquohwhunónat, 8missinninneumuneat, kummishe kah kutonkqueneunkquodte wesuonganuhkongqunat, nashpe sohk8hkomunat wutohtimóneash, wutch anaquabhettit kummissinninneumog, n[é]g pohquohwhunácheg wutch Egypte ohkeit?
17.22 Newutche kummissinninneumog Israel, kenehenwonche k8missinninneúkon[á]panneg micheme, kah ken Jehovah nag 8Manit8munneaópuh.
17.23 Newutche yeuyeu, Jehovah, ne an8waan papaume kittinneum, kah papaume wek, micheme menehketeauunach, kah ussish ne an8waan.
17.24 Menehke[t]e[a]usitch, onk woh k8wesuonk micheme mishehteauun: n8wahettich, Jehovah ayeuhteaanit um[-]Manitt8moh Israel, kah wek David kittinn[é]um, menuhketeauunach ut anaquabean.
17.25 Newutche ken, woi num[-]Manitt8m, kittin ki[tt]inneum, pish kutáyimoush wetu, newaj kittinneum namehteunk ut wuttáhut, uppeantamunat ut anaquabean.
17.26 Kah yeuyeu Lord (ken God, kah kukquoshom kittinneum yeu wanegik.)
17.27 Newutche yeuyeu, tápeneash wunnánatamunat wek kittinneum, onk woh michemohteau anaquabean: newutche k8naneteam woi Jehovah, kah ne pish micheme wunanittamun.
18.1 KAh mahche yeu n$nag n$niyeup, David togkomau Philistiansoh, kah wussohkauoh, kah nemunum Gath, kah 8tanash ne wadchiikish, wutch wunnutcheganit Philistiansoh.
18.2 Kah togkomau Moaboh, kah Moabitsog 8tininneumuneuh David, kah paudtóog mag8ongash.
18.3 Kah David togkomau Hadarezer ketass8t ut Zobah, wehque Hamath, áont ummenuhkehteauunat wunnánanauunnumoonk, kishke Euphratese sepuut.
18.4 Kah David wunnemunnumauoh nequt muttannonganogkodtash chariotsash, kah nesausuk tahshe muttannonganog kussuoh horsesoh na8mukqunutcheh, kah nesnehchage muttannonganog kussuoh ohkéishânutcheh: kah wonk David tummutchahtahtohwhau wame chariotse horsesoh, qut wadchanum nequt pasuk88ash chariotsash.
18.5 Kah Syriansog wutch Damaskus paahettit wutannumauónaóont Hadarezeroh Zobahoh ketass8toh, David nushau Syriansoh nesnéhchage kah neese muttannonganog kussuoh wosketompuh.
18.6 Kah ponau wadchanuaénúh ut Syriáe Damaskusut, kah Syriansoh wuttinneumu David kah paudtóog mag8ongash: yeu wuttinne Jehovah wadchanon Davidoh uttoh aónit.
18.7 Kah David nemun[u]um golde ogqunnegash nish wuttinneumoh Hadarezer kônunnumóhetticheh, kah uppaudtauunash Jerusalem.
18.8 Wonk wutch Tibhath, kah wutch Chun ukkeitotanash Hadarezer, David m8cheke paudtau brasse, ne nashpe Solomon áyikup brasse keitoh, kah pillarsash, kah brasseauwohteaongash.
18.9 Kah Tou Hamathe ketass8t, n8tog David togkomau wame wutáyeuwehteomoh Hadarezer Zobahe ketass8t.
18.10 Ann8nau Hadoramoh wunnaumonuh en ketass8t Davidut nat8tomuhkonat uttoh ániit, kah wonkomónat, newutche ayeuuhkonau Hadarezer, kah wuttogkomuh (newutche Hadarezer ayeuuhkonop Tou) kah wame eiyáne golde, silvere kah brasse auwohteaongash.
18.11 Nish wonk ketass8t David wunneetupanatamwateunkish Jehovah, nashpe silver kah gold, ne paudtunk wutch wame wutohtimóneat: wutch Edom, kah wutch Moab, kah wutch wunnaumonuh Ammon, kah wutch Philistiansog, kah wutch Amalek.
18.12 Wonk Abishai wunnaumonuh Zerviah, nushau Edomitsoh, ut salte 8nôuhkóiyeuut nabo shwosuk tahshe muttannonganog kussuoh.
18.13 Kah wadchanuaénuh ponau ut Edom, kah wame Edomitsog 8tinineumuneuh David, yeu wuttinne Jehovah wadchanau Davidoh uttoh aónit.
18.14 Nemehkuh David ketass8tam88 ut wame Israelut, kah usseu wussittumóonk kah sampweusseonk ut kenugke wame ummissinninneumut.
18.15 Kah Joab wunnaumonuh Zerviah nanawunau ayeuhteuh; Jehoshaphat wunnaumonuh Ahilud, mehquontamwaénin.
18.16 Kah Zadok wunnaumonuh Ahitub, kah Abimelech wunnaumonuh Abiathar, sephausuenúog, kah Shausha wussukwhosuen.
18.17 Kah Benajah wunnaumonuh Jehojada, nanawunau Cherethitsoh, kah Pelethitsoh, kah wunnaumonuh David keihcheyeu8oh kishke ketass8tut.
19.1 KAh n$niyeup, yeu mahche n$nag, Nahash ukketass8tamomoh wunnaumonuh Ammon nupp8, kah wunnaumonuh nompass8tamómuk.
19.2 Kah David n8wau, n8womoausue unneh Hanun wunnaumonuh Nahash, kah newutche 8shoh n8womoausue unnéhikup: kah David na en ann8naénúh, wuttaphukqunat papaume 8shoh, neit wuttinneumoh David peyaog wutohtuóut wunnaumonuh Ammon, en Hananut, wuttapheounnaóont.
19.3 Qut Ammone sontimóog unnáog Hanunoh, sun kuttenantam David quttiánumau k8shoh, wutann8nonat en kuhhogkat taphúaénúh? sunnummatta wuttinneumoh kuppeyaonuk8h, natinneohkônat, kah kepuhkonat, kah natauóhtineat ohke?
19.4 Newaj Hanun nemunont wuttinneumoh David, kah wutchékwotteáhoh, kah uppassissumauoh ummonakin8oash, kishke wobpishquaóont, kah ummoncheáheuh.
19.5 Neit nawhutche moncheog, kah unnáog Davidoh uttoh ánhit wosketompaog, kah ann8team8 nagushkauónat (newutche wosketompáog mishe akodchuog) kah ketass8t n8wau appek Jericho nô pajeh k8wisht8unóash sonkenit, kah neit qushkek.
19.6 Kah wunnaumonuh Ammon, namohettit neh channumukqussuwáheáog hogkauh ut Davidut, Hanun, kah wunnaumonuh Ammon, nag negonshhuáog nequt muttannongane silvere talentsash, wutonkquatauònaóont wutch chariotsash kah horsesoh nayeumukqutcheg, wutch Mesopotamia, kah wutch Syria-Maácha, kah wutch Zobah.
19.7 Neit onkquatantamwog nishwinchagkodtash kah neese muttannonganogkodtash chariotsash, kah Maachahhe ketass8t, kah ummissinninneumoh, nag peyaog kah tuppuksinwog anaquohtag Medeba, kah wunnaumonuh Ammon, nag miyaéog wutch ukkeitotanaóut, kah peyaog ayeuwutttinneat.
19.8 Kah David n8tog, ann8nau Joaboh, kah wame menuhkoshketompáe ayeuhteuh.
19.9 Kah wunnaumonuh Ammon sohhamwog, kah wunnushitteauog ayeuwuttuonk anaquohtag keitotanáe squont, kah ketass8tamwog neg paoncheg, chipappuog ut ohteakonit.
19.10 Kah Joab nag* ayeuwuttuonk uppiuhsukkuhkongqun anaquoshadt kah uppishquanit, pepenauau nawhutch wutch wame Israelle pepenauutcheg, kah ayeuuhkonittue 8nashuh wutch Syriansog.
19.11 Kah onkatogeh missinninnuh upponuh ut wunnutcheganit Abishai wematoh, kah ayeuuhkonittue wunasháog wuhhogkauh wunnaumonuh Ammon.
19.12 Kah n8wau, Syriànsoh ánuwunuhkeseumukquean, neit kutannumah: qut wunnaumonuh Ammon ánuuhkeseumukquean, neit pish kutannumoush.
19.13 Wunne wutt8antash, kah menuhke usseetuh, wutche kummissinninneumunónog, kah wutche ukkeitotanash kum-Manitt8mun: kah Jehovah usseitch ne tapeneog.
19.14 Neit Joab, kah missinninnúh neh weetomukqutcheh pas8tshaog, anaquabhettit Syriansog en ayeuwuttinneat, kah nag wussem8og ut anaquabenit.
19.15 Kah wunnaumonuh Ammon nauáhettit Syriansog wussem8og, nag wonk wussem8og wutch anaquabit Abishai wematoh, kah petutteaog keitotanat, neit Joab peyau Jerusalem.
19.16 Kah Syriansog namohettit n8nunnuwáog ut anaquabhettit Israel, nag ann8naog ann8naenúh, kah sohhamwáheáog Syriansoh neh ogkomut sepuut, Shophach ummugquomp ut wutáyeuwehteomut Hadarezer, wunnegonuhkauoh.
19.17 Kah unnau David, kah miyanau wame Israeloh, kah qushkodteaog Jordan, kah nah ukquentauóuh, kah ayeuuhkonittue wunohtóog ayeuwuttuonk: neit David ayeuuhkónittue Syriansoh wanohtauont ayeuwuttinneat, nag wutayeuuhkonóut.
19.18 Qut Syriansog wussem8og wutch anaquabit Israel; kah David nushau Syriansoh nesausuk tahshe muttannonganog kussuog wosketompaog, ayeuteacheg ut chariotsut, kah yauunchage muttannonganog kussuog ahkeishácheg, kah nushau Shophach ayeuhteáe mugquomp.
19.19 Kah wuttinneumoh Hadarezer naumohettit n8nunnuáog, ut anaquabhettit Israel, wunohkonáog Davidoh, kah 8tinninneumuneuh, kah matta wonk Syriansog aninnumauo8og wunnaumonuh Ammon.
20.1 KAh nniyeup, mahtshunk kodtumm8, ne ahhutt8che ketass8tamwog sohhamunat en ayeuwuttinneat, Joab sohh8wuttau menuhkesue kenauwameonk, kah paguátau wutohk8 wunnaumonuh Ammon kah peyau kah wéenuhkom Rabbah, kah uppaguatauun.
20.2 Kah David amaunum chetuhquab wutch uppuhkukqut, kah unuttuhkequo[n] nequt golde tallent, kah magôadtikish qussukquanash na ohtaash, kah upponumun uppuhkukqut David, kah wonk sohh8wuttau muttae sequttahhamóonk wutch keitotanat.
20.3 Kah sohh8wunau missinninnuh ne apinitcheh, kah neh wuttumwuswoh nashpe tussonkquongash: kah irone harrowsash, kah nashpe togkunkash ne David wuttinteauun wame Ammone keitotanash: kah David kah wame missinninnuog qushkeog in Jerusalem.
20.4 Kah nniyeup mahche yeu nnag ayeuwuttuonk waapem8 ayeuhkonittue Philistiansut, ut Gezer uttoh ahquompak Shibbechai wuthushathit, nushau Sippaioh, noh wadchiit magoshketompaut: kah nag sohkauóog.
20.5 Kah na mo wonk ayeuwuttuonkanu8 Philistiansut, kah Elshanan wunnaumonuh Jair, nushau Lahmioh weematoh Goliath uk-Gittit, noh ukqunuhtugque anwohhou agqueneunkquog monakeneehtaenin beamut.
20.6 Kah wonk ayeuwuttuonganu8 ut Gath, na mo wosketomp qunuhqussu, wuttinuhwhunitcheash, kah uppuhkukquaseetash nesnehchagkodtash, kah yauunash, nequtta tahshinash pasuk nusseet, kah noh wonk wunnaumonuh mishasketomp.
20.7 Qut niskheont Israeloh Jonathan wunnaumonuh Shimeah weematoh David, wunnushoh.
20.8 Yeug netuog ut magoshketompaut, ut Gath, kah penushaog nashpe wunnutcheg David, kah nashpe wunnutchegan8 wuttinneumoh.
21.1 KAh Satan ayeuuhkonittue neepauwehtauont Israeloh, kah qutcheheau Davidoh, ogkemonat Israel.
21.2 Kah David unnau Joaboh, kah missinninnúe nanánuácheg, monchek, ogkemók Israel, wutch Beersheba wehque Dan: kah paudtiegk ne audtahshinchag kussehettit, onk woh n8wahteauun.
21.3 Kah Joab namp8ham, Jehovah nequt pasuk8e ne tahshéheonch ne ádtahs8init ummissinninneumoh, qut nussontimom ketass8t, suñum̃atta neh wame nussontimom wuttinneumoh? neit tohwaj nussontimom yeu kodtantog? tohwaj matcheseáheont Israeloh?
21.4 Qut wuttinn8waonk ketas8t sohkauau Joaboh: newaj Joab moncheit, kah pannupkauau wame Israeloh, kah peyau Jerusalem.
21.5 Kah Joab aninnumauau David ne âudtahsinit missinninnuh: kah wame neg ut Israel, nequt muttannung muttannonganog kussuog, kah nequt pasuk8e muttannonganog kussuog wosketompaog neg kodtanukeg togkodteg: kah Judah yauut pasuk8e, kah nesausuk tahshinchage muttannonganog kussuog wosketompaog neg kotdnukeg togkodteg.
21.6 Qut Levi kah Benjamin, matta nah ukkinúkogkemuh: newutche wuttinnowaonk ketass8t wutuhquontamun Joab.
21.7 Kah ne m8sqhúkqun God, ne waj togkomont Israeloh,
21.8 Kah David unnau Goduh, nummishe matchesem, newutche yeu nutussen: qut yeuyeu k8wehquetumoush, amaúnumau ummatcheseonk kittinneum, newutche ahche nummattammagweussen.
21.9 Kah Jehovah ken8nau Gadoh, David wunnaumwaeneumoh, n8wau,
21.10 Monchish us David, n8wash, yeu wussin Jehovah, shwinash kukquoshwunnumoush, pasuk noh wuttinush, onk woh kuttinhenun.
21.11 Neit Gad peyaonau Davidoh, kah wuttinuh, yeu wussin Jehovah, pepenaush.
21.12 Asuh nishwe kodtumwáe mahshagquodt, asuh nishúog nepâuzsaog kuppaguanitteanat ut anaquabhettit kummatwomog (kummatwomog wuttogkodtegan8 mattanukquean) asuh nishikquinne wuttogkodteg Jehovah, eninneáonk ut ohkeit, kah wut-angelumoh Jehovah, pagwohteadt, pannuppe wame Israelle sussippoiyeuut, newutche yeuyeu natwontash, ut kuhhogkat, teague namp8ham8onk pish paudtauog noh ân8sit.
21.13 Kah David unnau Gadoh, nen nummishe nunahkontánum yeuyeu penushonti ut wunnutcheganit Jehovah, (newutche mogkiyeuash ummonàneteaongash) qut ahque penushonti ut wunnutcheganit wosketomp.
21.14 Neit Jehovah ann8tam enninneáonk en Israelut, kah na wuttit penushoneau ut Israel nesausuk tahshinchage muttannonganog kussuog wosketompaog.
21.15 Kah God ann8nau angeloh en Jerusalem uppaguatauunat, kah paguate[à]dt, Jehovah natauwompu, kah nenantamhúh ne machuk, kah unnau angeloh neh pagwohteanitcheh, wamat togkogkinish kenutcheg, kah wut-angelumoh Jehovah neepau kishke ahhut tanuppoghok Ornan wut-Jebusit.
21.16 Kah David spadtauwompu, kah naau wut-angelumoh Jehovah, nepauoh nashaue kesukqut kah ohkit, wunnutcheganit ohteau kodnausue togkodteg, aneuquamun Jerusalem, neit David kah Israelle Eldersog, neg agqutcheg munn8tiónagk, penushadtamwog wuskesuk8oash.
21.17 Kah David unnau Godoh, sunnummatta nen ann8teámweomp missinninnúog ogkemonaóont? nen noh matchesit, kah panneseit wunnamuhkut, qut yeug shepsog, toh usseog? woi Jehovah num-Manitt8m kenutcheg nuhkuhkongquttei, kah ut n8sh wekit, qut ahque ut kummissinninneumut, nag woh wuttinninneónaóont.
21.18 Neit wut-angelumoh Jehovah ann8nau Gadoh, unnonat David, David woh ukkuhkuhquenat, kah woh ann8tauónat Altaroh Jehovah ut ahhut tannuppogkog Ornan wut-Jebusit.
21.19 Kah David kuhkuhqueu ne an8wadt Gad, ne an8wadt ut 8wesuonganit Jehovah.
21.20 Kah Ornan qunnuppekompau, kah naau angeloh, kah yeuoh wunnaumonuh weetomuk puttogqueog, kah Ornan pogkohhumup wheatash.
21.21 Kah David paohónont Ornanoh, Ornan natauwompu, kah naau Davidoh, kah sohham wutch ahhut tannuppoghomuk, kah nauwaehtauau Davidoh, nashpe wuskesuk en ohkekontu.
21.22 Neit David unnau Ornanoh, aninnumah yeu ahhut tanuppoghome ayeuonk, onk woh ne nuttit ayimun Altar en Jehovah, pish kittinnumiin wutch ne unnôadtik, onk woh eninneáonk togkogshau wutch missininnútu.
21.23 Kah Ornan unnau Davidoh, nemunush, kah nussontimom ketass8t usseitch, nean wanegik ut wuskesukqut: kusseh kittinnumaush wonk oxenog wutch chikohtae mag8ongash, poggohham8e auwohteaongash, wutch wuttuhquinash, kah wheatash wutch meetsue sephausuonk, kittinnumauunun wame.
21.24 Kah ketass8t unnau Ornanoh, matta, qut wunnamuhkut kutadtôamunun wutch ne ânóadtik: newutche matta neemunnum8 ne ohtauan wutch Jehovah, asuh matta nummag8 chikohtae mag8ongash matta hanóadtin8gish.
21.25 Neit David aninnumauau Ornanoh wutch ne ayeuonk, nequtta tahshe pasuk8e golde shekelsash nean tuhkégquog.
21.26 Kah David na wuttit ayimun Altar en Jehovahut, kah mag8 chikohtae mag8ongash, kah wunohteae mag8ongash, kah wehquetumauau Jehovah, kah wunnamp8hamauau wutch kesukqut, nashpe n8teau en chikohtae mag8onganit.
21.27 Kah Jehovah ann8nau angeloh, kah petau wonk wuttogkodteg pechehquogquonkanit.
21.28 Na ahquompak. David nag* Jehovah wunnamp8hamauoh, ut ahhut tanuppoghog Ornan wut-Jebusit, neit na wuttit sephausin.
21.29 Newutche wuttabernaklum Jehovah, ne Moses ayikup ut touohkomuk, kah chikohtae mag8onga[n]e altar, ne ahquompak ohtaash qunuhqui ayeuonganit ut Gibeon.
21.30 Qut David n8nanum ônat anaquohtag, nat8tomauónat God: newutche wabesu, newutche wuttogkodteg wut-angelumoh Jehovah.
22.1 NEit David n8wau, yeu wek Jehovah Manit, kah yeu chikohtae mag8ongane altar wutche Israel.
22.2 Kah David ann8nau mianónat pen8wohteaog, neg ut Israelle ohkeit: kah ann8nau Masonsoh 8nehtahhamunnaóont wunéhthamwe qussukquanash, wekuhkauónat God.
22.3 Kah David m8cheke quaquoshwunum misséhchuog, wutch kenunkwhegash wutche squontame kuppuhh8unash, kah wutch wautjishaut,[`] kah m8cheke brasse wanne quttuhwhôsin8.
22.4 Wonk m8cheke Cedaruhtugquash, newutche Zidoniansog kah neg apitcheg Tyre m8cheke paudtauóog Cedaruhtugquash Davidoh.
22.5 Kah David n8wau, Solomon nunnaumon peississu kah n8chumwesu, kah wetu ne ayimauut Jehovah, ahchuwôchu ahche missi, woweenodtum8onganu8 kah wowenoaonganu8 pannuppe wame wutohtimóneat: newajeh yeuyeu quagwashwéhtam: nemehkuh David m8cheke quagwashwéhtam asq nanupp8kup.
22.6 Neit wehkomau Solomonoh wunnaumonuh, kah ummeechumuhkonuh wekuhkauonat Jehovah um-Manitt8moh Isràel.
22.7 Kah David unnau Solomonuh, nunnaumon, nen ut nuttenantam8onganit, ayimunat wetu ut 8wesuonganit Jehovah num-Manitt8m.
22.8 Qut wuttinn8waonk Jehovah nuppeyog n8wom8, kumm8cheke wusqueheonk soksquohtham, kah kummishadtompagwutteam: matta pish k8wekitteóh ut n8wesuonganit, newutche kumm8cheke musqueheonk soksquohtham ut ohkeit, ut anaquabeh.
22.9 Kusseh, pish k8naumóni, noh pish anwohsinn8énin, kah pish nutanwôhsin8áh wutch wame ummatwomuh waéenu: newutche pish ussowesu Solomon, kah pish n8nohteáh Israel ut ukkesukodtumut.
22.10 Noh pish n8wekekunk ut n8wesuonganit, kah noh pish n8naumoniin, kah nen pish 8shoh, kah pish nummicheme menuhketeau ukketass8tamóonk ut Isr[á]el.
22.11 Yeuyeu nunnaumon, Jehovah wetomukqush, kah wunniish, kah wekuhkau Jehovah kum-Manitt8m, neán8adt wutch papaume ken. 
22.12 Webe Jehovah waantamwáhikqush, kah wo[ht]amwàhikqush, kah meechumuhkonukqush papaume Israel, onk woh kenanawehteoh wuttinnaumatuonk Jehovah kum-Manitt8m.
22.13 Neit pish k8ni, nunnukqusséan pakodche ussenat ukkuhk8waongash kah wussittum8ongash, nish Jehovah meechumuhkonumpash Mosesoh, papaume Israel, menuhkesish, kah wunne wutt8antash, ahque wabesish, kah ahque chepshash.
22.14 Yeuyeu kusseh, ut n8tamehpunónat nukquagquashwéhtam wek Jehovah, nequt-pasuk8e muttannonganogkodtash golde talentsash, kah nequt muttannongane muttannonganogkodtash silvere talentsash, kah brasse, kah misséhchuog matta quttuhwhôsin8, (newutche muttaánit, kah wonk timber, kah qussukquanash nukquagwashwehtam, kah woh kukk8tnunash.
22.15 Nano, anakausuénuog kumm8chikodchan, wunagehtahhausuénuog, kah anakausitcheg ut qussukquanit kah ut timberut, kah wame eiyane unanakausuenuog, wutche eiyane ussinnuonk.
22.16 Wanne ogkeetam8un ne gold, kah ne silver, kah ne brasse, kah ne misséhchuog, newutche neepaush kah n8che ussish, kah Jehovah wetomukqush.
22.17 David wonk ann8nau wame Israelle sontimoh, anninnumauónat Solomon wunnaumonuh. 
22.18 Sunnummatta Jehovah kum-Manitt8mw8 k8wetómuk8mw8? kah sunnummatta kutanwohsin8wáhik8 waéenu? newutche mag8 wadohkinitche ohkeit en nunnutcheganit, kah ohke sohkomun ut anaquabit Jehovah, kah anaquabenit ummissinninneumoh.
22.19 Eyeu ponam8k kuttahh8wóash natinneawhonat Jehovah kum$Manitt8mw8, newutche neepau8k kah ayim8k wus-Sanctuarehum, Jehovah Manit, paudtauunat 8n8wae wut-arkum Jehovah, kah 8neetupanatamwe auwohteaongash God, en wetuómut ne ayimuk, en 8wesuonganit Jehovah.
23.1 NEmehkuh, David kohchisu8it, kah numwohteau ukkesukodtumash, ketass8tamwéheau Solomonoh wunnaumonuh ut Israel.
23.2 Kah miyanau wame Israelle sontimuh, weeche sepausuenúh kah Levitsog.
23.3 Kah Levitsog ogkemóog wutch wunnishwunnehchage kodtumwohkomunaóont, kah piyáme, kah na[g] nônequt unnogkemóog ogkemonaont shwinchag kah shwosuk tahshe muttannunk.
23.4 N[e]g nawhutch, nesnechage kah yaue muttannonganogkussuog kôdchittonukeg anakausuonk ut wekit Jehovah, kah nequtta tahshe muttannonganogkussuog aninnohsuenúog kah wussittumwáenúog.
23.5 Nano, yauut muttannonganogkussuog nanaue squontamwaénuog, kah yauut muttannonganogkussuog wowénomaog Jehovah, nashpe auwohteaongish nish kesteauonish (n8wau David) woweenommuwohtinat.
23.6 Kah David 8nasháe chadchabinuh, ut kenugke wunnaumonat Levi, Gershom, Kohath, kah Merari.
23.7 Wutch Gershomitsog LAadan kah Shimei.
23.8 Wunnaumonuh Laadan, negonneyeu8it Jehiel, kah Zetham, kah Joel, nishuog.
23.9 Wunnaumonuh Shimei, Shelomith, kah Haziel, kah Haran, nishuog: yeug negonneyeu8og wut8shinneunk wutch Laadan.
23.10 Kah wunnaumonuh Shimei, Jahath, Zina, kah Jeush, kah Beriah: yeu yaue wunnaumonuh Shimei.
23.11 Kah Jahath negonneyeu8, kah Ziza nahohtoeyeu8, qut Jeush kah Beriah matta m8chekenaumoniyó8: newaj nequtogkemut, neaunak wek 8sh8oh.
23.12 Wunnaumonuh Kohath, Amram, Izhar, Hebron, kah Uzziel, yauog.
23.13 Wunnaumonuh Amram, Aaron kah Moses: kah Aaron chippinau, woh wunneetupánatamwahtineat, waneetupanatamweyeu8gish, nagum kah wunnaumonuh micheme, chikohsumunat ut anaquabit Jehovah, wuttinneumuhkauonat, kah ummicheme wunanatamauónat 8wesuonk.
23.14 Kah papaume Moses Manittowomp, wunnaumonuh ogkemónineuh wutch wutchippann8onganit Levi.
23.15 Wunnaumonuh Moses, Gershom, kah Eliezer.
23.16 Wutch wunnaumonat Gershom, Shebuel negonneyeu8.
23.17 Kah wunnaumonuh Eliezer, Rehabiah negonneyeu8: kah Eliezer matta wonk wunnaumonieu, qut wunnaumonuh Rehabiah muttaanwog.
23.18 Wutch wunnaumonat Izhar, Shelomith negonneyeu8.
23.19 Wutch wunnaumonuh Hebron, Jeriah negonneyeu8, Amariah nahohtoeyeu8, Johaziel nish88, kah Jekamiam yau88.
23.20 Wutch wunnaumonat Uzziel, Michah negonneyeu8, Jesiah nahohtoeyeu8.
23.21 Wunnaumonuh Merari: Mahli, kah Mushi: wunnaumonuh Mahli, Eleazar, kah Kish.
23.22 Kah Eleazar nupp8, kah matta wunnaumonieu qut wuttoneu, kah weematt8oh wunnaumonuh Kish 8mittamwussissineuh.
23.23 Wunnaumonuh Mushi, Mahli, kah Eder, kah Jerimoth, nishuog.
23.24 Yeuh wunnaumonuh Levi, neaunak 8sh8oh wek, negonneyeuutcheg nean ogkemomukup, nashpe 8wesuongan8ash, neg asecheg wowussitteam8e anakausuonk ut wekit Jehovah, wutch nesnehchage kodtumwohkomunat kah pumme.
23.25 Newutche David n8wau, Jehovah um-Manitt8m8oh Israel anwohsinwaheau ummissinninneumoh, nag woh ummicheme ayinneaóont Jerusalem.
23.26 Kah wonk Levitsoh, nag matta pish wonk kenunnum8og tabernakle, asuh ne teague auwohteaonk wutch ne wuttinneumuhkausuonk.
23.27 Newutche nashpe maumachish ukkutt8wongash David, Levitsog ogkemóog wutch nesneechage kodtumwohkomunat kah piame.
23.28 Newutche wutannosuongan8 wuttinneumuhkauonat wuñaumonuh Aaron, wutch wuttinneumuhkausuonk ut wekit Jehovah: ut chippinneutunkanit, kah ut chamberut, kah pahketeauunat wame waneetupanatamweyeu8gish, kah wuttinneumuhkausue anakausuonk ut wekit God.
23.29 Na neeswe wutch nahtitteae petukqunnunk kah pasquag n8khik, wutche meetsue mag8onk, kah wutch matseane caksash, kah apwôsik ut woskeche qussukquanit, kah ne fried, kah wutch wame eiyane quttuhwhegash kah quttompagh8tegash.
23.30 Kah neepauunneat nishnoh mohtompan, tabuttantamauonat, kah wowenomónat Jehovah, kah neane wonk wunnonk88.
23.31 Kah magunát wame chikohtae sephausuongash en Jehovahut, sa-Sabbath$dayeu, kah ut wuske nepauzsaut, kah ut kukquttumóe mishadtupp8ongash, nashpe neadtahshik neaunak wunnohtoonk neanann8nut, nagwutteae ut anaquabit Jehovah.
23.32 Nag woh wunnanawehtinneaóont, mukkinneáe tabernakle ummeechummuhkausuaonk, kah ummeechummuhkausuáonk wunneetupanatamwe ayeuonk, kah ummeechumuhkonáonk wunnaumonuh Aaron weemat8oh, wuttinneumuhkausinneat ut wekit Jehovah.
24.1 YEush wutchadchaubiyeuonganóoash wunnaumonuh Aaron: wunnaumonuh Aaron: Nadab, kah Abihu, Eleazer, kah Ithamar.
24.2 Qut Nadab kah Abihu negonaeu nupp8máog 8shoh, kah matta wunneechaneu: newaj Eleazer kah Ithamar usseog sephausuenú8onk.
24.3 Kah David nah wutchadchaubenuh, Zadok wutch wunnaumonat Eleazer, kah Ahimelech wutch wunnaumonat Ithamar, neaunak wutannohsuenúongan88ash, ut 8tinninneumuhkausuongan8óut.
24.4 Kah ánue monaog negonneyeuutcheg nameheôóg wutch wunnaumonat Eleazer, na mo nabo nequtta tahs88og negonneyeuutcheg wutch 8sh8oh wekit, kah shwosuk tahsuog wutch wunnaumonat Ithamar, neaunak 8sh8oh wek8oash.
24.5 Yeu in tanohtóadtue chadchaubenoneau, neese chippissuog miyanóog: newutche Sanctuarie nanánuaenuog, kah nanánuaenuog ut wekit God, neg wutch wunnaumonat Eleazer, kah wutch wunnaumonat Ithamar.
24.6 Kah Shemajah wunnaumonuh Nathaneel, noh Scribe, wutch Levitsut, neh 8sukuhwhoh ut anaquabhettit, ketass8t, kah Sontimóog, kah Zadok sephausuen, kah Abimelech wunnaumonuh Abiathar, kah kehche wut8shinneunk sephausuenuog kah Lévitsog: pasuk negonnéyeu8k tahshinuneonk nemunnumwanshun Eleazer, kah pasuk neemunnumwanshun Ithamar.
24.7 Kah negonne tanohtóadtuonk sohham8m8 en Jehojarib, nahohtôeu en Jedajah.
24.8 Nashwunnu8k en Harim, yauwunnu8k en Seorim.
24.9 Napanna adtahshinnu8k en Malchijahut, nequtta adtahshinnu8k en Mijamin.
24.10 Nesausuk adtahshinu8k en Hakkoz shwosuk adtahshinú8k en Abijah.
24.11 Pask8gun adtahshinnu88k en Joshua, piukquok en Shekaniah.
24.12 Nabo nequttu88k en Eliaship, nabo neesinnu8ok en Jakim.
24.13 Nabo nashwenú8k en Huppah, nabo yauunnu8k en Jeshebeab.
24.14 Nabo napanna adtahshinnu8k en Bilgáh, nabo nequtta adtahshinnu88k en Immer.
24.15 Nabo nesausuk adtahshinnu88k en Hezir, nabo shwosuk adt[à]hshinnu8k en Aphses,
24.16 Nabo pask8gun adtahshinn88k en Pethahiah, neesnehchagok en Jehezekel,
24.17 Nesnehchag nequttu88g en Jachin, nesnehchág neesinnu88k en Gamul.
24.18 Nesnehchag nashwunnu88k en Deláiah, nesnehchag yauwunnu88k en Maaziah.
24.19 Yeush 8nohtoongan8oash ut 8tinneumuhkausuongan8out, petukonat Jehovah wekit, ne ahesséhettit, ut agwe Aaronoh 8sh8uh, neanann8nont Jehovah Israelle Manit.
24.20 Kah onkatogeh wunnaumonuh Levi, yeuhoh, wutch wunnaumonuh Amram, Shubael: wutch wunnaumonuh Shubael Jedajah.
24.21 Papaume Rehabiah: wutch wunnaumonuh Rehabiah, negonneyeuit Iṣshiah.
24.22 Wutch Izharitsog, Shelomoth: wutch wunnaumonuh Shelomoth, Jahath.
24.23 Kah wunnaumonuh Hebron, Jeriah, Amariah nahohtoeuyeu8 Jahaziel nash8it Jekameam yau88it.
24.24 Wutch wunnaumonuh Uzziel, Micah: wutch wunnaumonuh Micah, Shamir.
24.25 Wematoh Micah, Iṣshiah, wutch wunnaumonuh Iṣshaiah, Zechariah.
24.26 Wunnaumonuh Merari, Máhli, kah Mushi: wunnaumonuh J[a]aziah Beno.
24.27 Wunnaumonuh Merari nashpe Jaaziah. Beno, kah Sho[l]am, kah Zacchur, kah Ibri.
24.28 Wutch Mahli, Eleazar, noh matta wônamóniig.
24.29 Papaume Kish: wunnaumonuh Kish noh Jerahmeel.
24.30 Wonk wunnaumonuh Mushi: Mahli, kah Eder, kah Jerimoth, yeuh wunnaumonauh Levitsog, neaunak week88ash 8sh8oh.
24.31 Yeug wonk tanohtoadtuog, piuhsukeh weemat8oh wunnaumonuh Aaron, ut anaquabhettit David ketass8t kah Zadok, kah Ahimelech, kah negonneyeuutcheg, sephausuenuog kah Levitsog 8sh8oh, k[e]hche wut8shinneunk papiuhsukeh papeississinitche weemat8oh.
25.1 KAh wonk David kah ayeuhteae Mugquompuh chippinaog en 8tiñiñeumuhkáusuongan8out wunnaumonuh Asaph, kah Heman, Kah Jeduthun, nag nashpe quoshadtukeg Harpsash, Psalterisash, kah Cymbalsash: kah ne adtahsehettit anakausuenuog, neaunak 8tinninneumuhkausuongan8, ne.
25.2 Wutch wunnaumonuh Asaph, Zaccur, kah Joseph kah Nethan[í]oh, kah Azarelah, wunnaumonuh Asaph, ut agwe wunnutcheganit Asaph, neg ane quoshodtukeg, neaunak wunnashont ketass8t.
25.3 Wutch Jeduthun: wunnaumonuh Jeduthun, Gedaliah, kah Zeri, kah Jeshajah: Hashabiah, kah Mattithiah, nequtta, ut agwe wunnutcheganit Jeduthun, noh quoshodtuk nashpe Harp, tabattantamauonat kah woweenomonat Jehovah.
25.4 Wutch Heman, wunnaumonuh Heman, Bukkiah, Mattaniah, Uzziel, Shebuel, kah Jerimoth, Hananiah, Hanani, Eliatha, Giddalti, kah Romamti-Ezer, Joshbekashah, Mallothi, Hothir, Mahazioth.
25.5 Wame yeuh wunnaumonuh Heman, ketass8t wunnaumwaeneumoh ut wuttinn8waonganit God, tahshinonat ashkon, kah God aninnumauau Hemanoh nabo yauoh wunnaumonuh, kah nishuog wuttauneunk.
25.6 Wame yeug agwappuoh 8shoh wunnutcheg, wutche ket8hamáonk ut wekit Jehovah, nashpe Cymbalsash, Psaltarisash, kah Harpsash, wutch wuttinneumuhkontam8onk ut wekit God, neane wunohtunk ketass8t, Asaph, Jeduthun, kah Heman.
25.7 Nemehkuh, neadtahsehettit nashpe weemat8oh neg nahtuhtunkeg ukket8hamaongash Jehovah, wame neg nahtuhtunkeg, neese pasuk88og kah shwosuk tahshinchag, kah shwosuk tahsuog.
25.8 Kah tanohtôadtuog ut piûhsuke ussukkompauonganit, netatup papeississitcheg kah matikkénukeg, kuhk8tomwehteáen kah netuhtauaénin.
25.9 Kah negonne tanohtôadtuonk sohham wutch Asaph, en Joseph, nahohtoeu en Gedaliah, noh weeche wematuh, kah wunnaumonuh, nabo nees88wog:
25.10 Nashwunnú8k en Zaccur, wunnaumonuh, kah weematoh, nabo nees88wog.
25.11 Yauwunnú8k en Izri, wunnaumonuh kah weematoh, nabo nees88wog.
25.12 Napanna adtahshinnú8k en Nethaniah, wunnaumonuh kah weematoh, nabo nees88wog.
25.13 Nequtta adtahshinnú8k en Bukkiah, wunnaumonuh kah weematoh, nabo nees88wog.
25.14 Nesausuk adtahshinnú8k en Jesharelah, wunnaumonuh kah weematoh, nabo nees88wog.
25.15 Swosuk adtahshinnú8k en Jeshajah, wunnaumonuh kah weematoh, nabo nees88wog.
25.16 Pask8gun adtahshinnú8k Mattaniah, wunnaumonuh kah weematoh, nabo nees88wog.
25.17 Piogquok en Shimei, wunnaumonuh kah weematoh, nabo nees88wog.
25.18 Nabo noquttú8k en Azareel, wunnaumonuh kah weematoh, nabo nees88wog.
25.19 Nabo neesinnú8k en Hashabiah, wunnaumonuh kah weematoh nabo nees88wog.
25.20 Nabo nashwunnú8k en Shubael, wunnaumonuh kah weematoh, nabo nees88wog.
25.21 Nabo yauunú8k en Mattithiah, wunnaumonuh kah weematoh, nabo nees88wog.
25.22 Nabo napanna adtahshinnú8k en Jerimoth, wunnaumonuh kah weematoh, nabo nees88wog.
25.23 Nabo nequtta adtahshinnú88k en Hananiah, wunnaumonuh kah weematoh, nabo nees88wog.
25.24 Nabo nesausuk adtahshinnú88k en Joshbekashah, wunnaumonuh kah weematoh, nabo nees88wog.
25.25 Nabo shwosuk adtahshinnú88k en Hanani, wunnaumonuh kah weematoh, nabo nees88wog.
25.26 Nabo pask8gun adtahshinnú88k en Mallothi, wunnaumonuh kah weematoh, nabo nees88wog.
25.27 Nesnechagok en Eliathah, wunnaumonuh kah weematoh, nabo nees88wog.
25.28 Nesnehchag kah noquttú88k en Hothir, wunnaumonuh kah weematoh, nabo nees88wog.
25.29 Nesnehchag kah neesenú8k en Giddalti, wunnaumonuh kah weematoh, nabo nees88wog.
25.30 Nesnehchag kah nashwenú88k en Mahazioth, wunnaumonuh kah weematoh, nabo nees88wog.
25.31 Nesnehchag kah yauunnú88k en Romanti-Ezer, wunnaumonuh kah weematoh, nabo nees88wog.
26.1 PApaume nanausquontamwaenue chadchabenittuonk, wutch Kohathitsut Meshelemiah wunnaumonuh Kore, wutch wunnaumonuh Asaph.
26.2 Kah wunnaumonuh Meshelemiah, Zechariah mohtommegit, Jediael nahohtoekit, Zebadiah nash8it, Jathniel yau8it.
26.3 Elam napanna adtahs8it, Jehohanan nequtta adtahs[h]8it, Elioénai nesausuk adtahs8it.
26.4 Wonk wunnaumonuh Obed-Edom, Shemajah mohtommégit, Jehozabad nahohtôekit, Joah nash8it, Sacar yau8it, kah Nathaneel, napanna adtahs8it.
26.5 Ammiel nequtta adtahs8it, Issachar nesausuk adtahs8it, Peulthai shwosuk adtahs8it: newutche God 8nanumuh
26.6 Kah wonk en Shemajahut wunnaumonuh wunnaumoniyeuoh, neg papashpe nanawunukeg 8sh8oh wek, newutch neg menuhkesuènúog.
26.7 Wunnaumonuh Shemajah, Othni kah Rephael, kah Obed, kah Elzabad, noh weematoh menuhkesuenú8oh, Elihu, kah Shemachiah.
26.8 Wame yeug wutch wunnaumonuh Obed-Edom, nag kah wunnaumonáuh kah weematt8oh, tapenumwenúog ut menuhkesuonganit, wutch anakausuenuuneat, nequttah tahshinchagkodtog kah neesuog wutch Obed-Edom.
26.9 Kah Meshelemiah, wunnaumonuh kah weematoh, menuhkesuenúog nabo shwosuk tahsuog.
26.10 Kah Hosa wutch wunnaumonuh Merari, wunnaumonieu: Shimri negonneyeu8it, (newutche tôkonogque matta ummohtamm[o]g[e]in, onch 8shoh negonneyeuéhik)
26.11 Hilkiah nahohtôeu, Tebaliah nush8it, Zechariah yau8it: wame wunnaumonuh kah weematoh Hosa, nabo nishu8oh.
26.12 Kenugke yeug chadchabiyeuongan88ash nanausquontamaenúog, ut kenugke negonneyeuutcheg, papiuhsuke ohtóog ayeuongash wuttinneumuhkausinneat ut wekit Jehovah.
26.13 Kah nag tanohtôadtuog naneeswe papeississitcheg kah matikkenukeg, neaunak 8sh8oh weku8ash wutche nishnoh ushquont.
26.14 Kah wutchepwoiyeue tanohtôadtuonk peyaonuk Shelemiah, neit wutch Zechariahoh wunnaumonuh (waantamwénue ken8s8waénin) tanohtôadtuog, kah wuttittanôhtoadtuonk 8m88 wutcheksuiyeu.
26.15 En Obed-Edomut sowaniyeu, kah en wunnaumonat wek Asuppim.
26.16 En Shuppim kah Hosah, wutcheksuiyeu, weeche Shallichethée squoant, kishke wunéhteóe mayut, ne kohkukquishik papiuhsuke appuongásh.
26.17 Wutchepwoiyeu nequtta tahsuog Levitsog, nanumiyeu yauog asekesukokish, sowaniyeu yauog asekesukokish, kah nogque Asuppim neh nees8og.
26.18 Kah Parbar wutcheksuiyeu, yauog ut wunehteoe mayut, nees8og ut Parbar.
26.19 Yeush wutchadchabiyeuongan8ash nanausquontaménuog kenugke wunnaumonuh Kore, kah kenugke wunnaumonuh Merari.
26.20 Kah wutch Levitsut Ahijah nanawunnum nompak8unash ut wekit God, kah nanawunnum waneetupanatamweyeu8gish ut nompakouene komukqut.
26.21 Papaume wunnaumonuh Laadan, wunnaumonuh uk-Gershonit Laadan, kehche wut8shinneunk, wutch Laadan uk-Gershonit, Jehiel.
26.22 Wunnaumonuh Jehiel, Zetham, kah Joeloh wematoh: nanawunumwog nompakouunash ut wekit Jehovah.
26.23 Wutch Amramitsog, Izharitsog, Hebronitsog, Uzzielitsog:
26.24 Kah Shebuel wunnaumonuh Gershom, wunnaumonuh Moses, nanawunnumwáen ut nompakouunéhtu.
26.25 Kah weematoh nashpe Eliezer, Rehabiah wunnaumonuh, kah Jeshajahoh wunnaumonuh, kah Joramoh wunnaumonuh, kah Zichrioh wunnaumonuh, kah Shelomithoh wunnaumonuh.
26.26 Noh Shelomith kah weematoh, nanawunnumwog wame mag8ongane waneetupanatamweyeu8gish, nish David ketass8t, kah kehche wut8shinneunk nequt muttannongane mugquompaog, kah pasuk8e, kah ayeuhteae mugquompaog maghetticheh.
26.27 Wutch sequttahham8onganit wutch ayeuwuttuonk, mag8og aninnumwontamunat wek Jehovah.
26.28 Kah nish, Samuel naumwáen, kah Saul wunnaumonuh Kish, kah Abner wunnaumonuh Ner, kah Joab wunnaumonuh Zerviah, mag8e waneetupanatamwahteauhetticheh, kah howan ne teag maguk, ne agwe wunnutcheganit Shelomith, kah wematoh.
26.29 Kah wutch Izrahitsog, Chenaniah, kah wunnaumomuh, wutch poquodche nanawunnum8e wuttamantam8ongash ut Israel, wutche aninnohsuenúog, kah wussittumwáenuog.
26.30 Wutch Hebronitsog, Hashabiah kah wematoh menuhkesuénuog nequt muttannonganog kussuog, kah nesausuk tahshe pasuk88og, aninnohsuenuog kenugke neg Israel, wutuhsh Jordan wutcheksuiyeu, ut wame nish wadchiigih Jehovahut, kah ut 8tinninneumuhkausinneat ketass8t.
26.31 Kenugke Hebronitsut Jerijah káhcheiyeu8ut, kenugke Hebronitsut, neaunak wutontseongan88ash 8sh8oh: nabo yaue ukkodtum8mut kohtass8tam8it David, nag natinneawhôog, kah na mo ut namehheoneau menuhkesuénuog, ut Jazer ut Gilead.
26.32 Kah wemat8oh menuhkesuenuog, neese muttannonganogkussuog, kah nesausuk tahshe pasuk88og kehche wut8shinneunk, neh ketass8t David nanawunnumwáheoncheh ut Reubenitsut, Gaditsut, kah pohshe wutchippan8onk Manasseh, papaume nish$noh wadchiikish Godut, kah nish wadchiikish ketass8tamwut.
27.1 KAh wunnaumonuh Israel neanogkemit, kehche wut8shinneunk, kah nequt muttannongane, kah nequt pasuk8e mugquompoh, kah wutannohsuéneum8oh, neg wadtinneumukáuonch[é]g ketass8toh, ne teagwe ne wadchiik wunohtóonganéhtu, neg petutteacheg, kah sohhogeg nunnepauzsaeu pannuppe wame kodtum8e nepauzsaog, ut nish$noh wunohtóonganit neg nesnehchag kah yaue muttannonganog kussuog.
27.2 Negonne wunohtóonk, ut negonne nepâuzsaut nanawunnuwau Jashobeam wunnaumonuh Zabdiel, kah ut 8nohtoonganit nesnehchage kah yaue muttannonganog kussuog.
27.3 Wutch wunnaumonuh Perez negonneyeu8 ut wame ayeuhteae mugquompaut ut negonne nepauzsaut.
27.4 Kah wunohtóonk ut nahohtôeu nepâuzsaut nanawunnumenú8 Dodai wut-Ahohit, kah ut 8nohtóonganit Mikloth wonk nanawunnumwenú8; ut 8nohtóonganit nesnehchage kah yaue muttannonganog kussuog. 
27.5 Nash8it ayeuhteáe mugquomp, wutche nash8it nepâuz Benajah, wunnaumonuh Jehojadah kehchesephausuen, kah ut 8nohtóonganit nesnehchage kah yaue muttannonganog kussuog.
27.6 Yeuoh Benajah missugken ut kenugke nishwinchagkodtut, kah anúkauau nishwinchagkodtoh, kah ut 8nohtóonganit Amizabad wunnaumonuh.
27.7 Yau8it ut yaue nepâuzsaut Asahel wematoh Joab, kah Zebadiahoh wunnaumonuh wutasukunkquoh, kah ut 8nohtóonganit nesnehchage kah yaue muttannonganog kussuog.
27.8 Napanna adtahs8it, ut napanna adtahshe nepauzsaut, Shamhuth ut-Ezrahit, kah ut 8nohtóonganit nesnehchage kah yaue muttannonganog kussuog.
27.9 Nequtta adtahs8it, ut nequtta adtahs8it, nepauz Ira wunnaumonuh Ikkesh wut-Tekoit, kah ut 8nohtóonganit nesnehchag kah yaue muttannonganogkussuog.
27.10 Nesausuk adtahs8it ut nesausuk adtahshe nepáuzsaut, Helez up-Pelonit, wutch wunnaumonuh Ephraim: kah ut 8nohtóonganit nesnehchage kah yaue muttannonganog kussuog.
27.11 Shwosuk adtahs8it ut shwosuk adtahshe nepauzsaut, Shibbekai wut-Hushathit, wutch Zaritsog, kah ut 8nohteaonganit, nesnehchage kah yaue muttannonganog kussuog.
27.12 Pask8gun adtahs8it ut pask8gun nepáuzsaut, Abiezer wut-Anetothit, wutch Benjamitsut: kah ut 8nohtóonganit nesnehchage kah yaue muttannonganog kussuog.
27.13 Piogqussit ut piogque nepauzsaut, Maharai wun-Netophathit, wutch Zarhitsut, kah ut 8nohtoonganit nesnehchage kah yaue muttannonganog kussuog.
27.14 Nabo nóqutt8it ut nabo nequt nepâuzsaut, Benajah up-Pirathonit, wutch wunnaumonuh Ephraim, kah ut 8nohtoonganit nesnehchage kah yaue muttannonganog kussuog.
27.15 Nabo nes8it ut nabo neese nepâuzsaut, Heldai wun-Netophathit, wutch Othniel, kah ut 8nohtoonganit nesnechage kah yaue muttannonganog kussuog.
27.16 Nano, ut Israelle chippan8onganéhtu, Reubenitse nanawunnuáen Eliezer wunnaumonuh Zichri: ut Simeonitsut Shephatiah wunnaumonuh Maachah.
27.17 Ut Levitsut, Hashabiah wunnaumonuh Kemuel: ut Aaronitsut Zadok.
27.18 Ut Judah, Elihu, wutch wematuh David: ut Issachhar, Omri wunnaumonuh Michael.
27.19 Ut Zebulun, Ishmajah wunnaumonuh Obadiah: ut Naphtali, Jerimoth wunnaumonuh Azriel.
27.20 Ut wunnaumonuh Ephraim, Hoshea wunnaumonuh Azaziah, ut pohshe wutchippan8onganit Manasseh, Joel wunnaumonuh Pedajah.
27.21 Ut pohshe wutchippan8onganit Manasseh ut Gilead, Iddo wunnaumonuh Zechariah: ut Benjamin, Jaasiel wunnaumonuh Abner.
27.22 Ut Dan, Azariel wunnaumonuh Jeroham: yeug sontimóog ut Israelle chippan8onganéhtu.
27.23 Qut David matta noh wutogkemunk wutch wunnesnehchage kodtumwohkomunat, kah n8táe, newutch Lord n8wop, nano nummisheh Israel onatuh kesukque anogqsog.
27.24 Joab wunnaumonuh Zerviah n8che ohkemau, qut matta uppakodche ussein, newu[e]che wutch musquanumon Israel, asuh neanogkemit wanne wussukwhôseog, ut ummehquontamóe wussukwhosuonganit David ketass8t.
27.25 Kah nanawunnumweinnú8 ut wunnompako[n]unéhtu ketass8t Azmaveth wunnaumonuh Adiel: kah nanawunnumweinnú8, ut ohteuhkone wadchanumukkomukqut, ut keitotanáhtu, kah otanamesehtu kah wonkon8sinehtu, Jehonathan wunnaumonuh Uzziah.
27.26 Kah nanawunnumweinnú8 ut nah anakausinitcheh ut ohteuhkonit, annaskhomunat ohke, Ezri wunnaumonuh Chelub.
27.27 Kah wenominneohtekontu, Shimei wut-Ramethit: ut weenoninneohtekónue meechummuonganit, wutche wine komukquehtu, Zabdi wus-Ziphmit.
27.28 Kah ut Oliveuhtukquehtu, kah Sycamoruhtukquehtu, ut mukashqutahtu, Baal-Hanan uk-Gederit: kah ut pummée komukquehtu Joash.
27.29 Kah ut hersehtu neg adtahsamitcheg ut Sharon, Shetrai wus-Sharonit: kah ut hersehtu ut 8nouhkôiyeuut, Shaphat wunnaumonuh Adlai.
27.30 Ut Camelsut wonk, Obil wut-Ishmaelit: kah assesut, Jedejah um-Maronothit.
27.31 Kah ut floksut, Jazer wut-Hagarit: wame yeug nanawunnumwenúog ut 8wenauwetuonganit David ketass8t.
27.32 Wonk Jonathan David wussissesoh, noh ken8nuwáen, waantamwenin, kah Scribe: kah Jehiel wunnaumonuh Hachmoni, noh weetomau ketass8t wunnaumonuh.
27.33 Kah Ahitophel ketass8t ukken8s8waéneumoh, kah Hushai wut-Archit, neh ketass8t weech ayeumoncheh.
27.34 Kah nahohtôeu Ahitophel, Jehojadah wunnaumonuh Benajah, kah Abiathar: kah kahcheyeuit ut ketass8t ukkenauwameumut Joab.
28.1 KAh David miyanau wame Israelle sontimoh, chippan8ongane sontimóog, kah chippan8ongane mugquompaog, neg wunohtóe wadtinninneumuhkauoncheg ketass8toh, kah muttannongane mugquompaog, kah pasuk8e mugquompaog, kah na[n]awunnumwenuog ut 8wenauwetuonganit ketass8t; kah wunnaumonuh, weeche aninnuhsuénuh, kah weeche menuhkesuenúog, kah weeche wame wutt8anatamwenuog, en Jerusalemut,
28.2 Neit David ketass8t, neepauwehteau wusseetash, kah n8wau, n8tiegk neematog, kah nummissinninneumog: nen, ohtop ut nuttahut, ayimunat anwohsin8e kommuk, wutche 8n8wae wut-arkum Jehovah, kah wutche ukquenanéhtuonk num-Manitt8mun, kah nukquagquashwehtam wutche wekitteáonk.
28.3 Qut God nuttinuk, ken matta pish k8wekéhteoh ut n8wesuonganit, newutche kutayeuwehteaénuh, kah kuss8ksquohtamwenuh.
28.4 Qut Jehovah um-Manitt8moh Israel nuppepenunk, ánue onk wame neg n8sh wekit, micheme ketass8tam8uneat ut Israel: newutche pepenauau Judahoh wunánawunnue[n]úuneat: kah ut wekit Judah, n8sh wek, kah ut kenugke wunnaumonuh n8sh, nuttpaneunk nukketass8tamuhkomukqunat, ut wame Isrealut.
28.5 Kah wutch wame nunnaumonat (newutche Jehovah numm8cheke wunnaumonahkunk) pepenauau Solomonoh nunnaumonuh, appinneat, ut wutass8tamóe appuonganit Jehovah ut Israel.
28.6 Kah nuttinuk Solomon kenaumon, noh pish ayim wek, kah nutchippinneutunkash, newutche noh nuppepenau n8naumoniinneat, kah nen 8shoh.
28.7 Kah wonk nummicheme menuhkehteau wutass8tamóonk, nagwutteáe usseuit nutann8team8ongash kah n8sittum8ongash, neane yeu kesukok.
28.8 Newutche yeuyeu, ut anaquabhettit wame Israel, ummukkinneonk Jehovah, kah wunn8tamunat num-Manitt8mun, nanawehteau8k, kah natinneham8k wame wutann8team8ongash Jehovah kum-Manitt8mw8, onk woh kutohtinnaóont yeu wunneohke, kah nukkodtumunat wutche ohtóonk, wutche keneechan8óog asuhkàue micheme.
28.9 Kah ken Solomon nunnaumon, wáeh um-Manitt8moh k8shog, kah wuttinneumuhkau nashpe pannuppée metah, kah nashpe wekontamwe unnanittam8onk, newutche Jehovah nuttinneuhkontam wame metahhash, kah wahteou wame unnantamóe natwontam8ongash: natinnewhadt, noh pish kenaméh, qut nukkonadt, noh pish kummicheme pogkenuk.
28.10 Eyeu nunnukqusish, newutche Jehovah kuppepenunk, ayimunat wetu wutch Sanctuary: menuhkesish, kah ussish.
28.11 Neit David anninnumauau Solomonoh wunnaumonuh, neaunak Porch, kah nish weetuomash, kah nompak8unne komukquash; kah qunushqui nish Chambersash, kah anome Parloursash, kah wutayeuonk monanitteáe appuonk.
28.12 Kah neaunak wame ne ohtunk, nashpe nashauanit, wetuóme chippinnutungash Jehovah, kah wame chambersash waéenu, nompekouune komukqutash ut wekit God, kah mag8e wunnetupanatamweyeu8gish wunnompakouunash.
28.13 Kah wonk wutch 8nohtoongan8oash sephausuénuog kah Levitsog, kah wutch wame wuttinneumuhkonittue anakausuonk ut wekit Jehovah, kah wutche wame wishquie auwohteaongash ut wekit Jehovah.
28.14 Golde ne tuhkequan, wutch wame auwohteaongash, wame eiyane wuttinneumuhkausuonk, silver, wutch wame silverea auwohteaongash, nashpe nean tuhkequok, wutche wame auwohteaongash, wutch nishnoh eiyane wuttinneumuhkausuonk.
28.15 Nean tuhkequok golde wequananteganúhtukquash, kah wutche golde lampsash, nean tuhkequok nish$noh wequananteganuhtuk: kah wutche silvere wequananteganuhtukquash, nean tuhkequok, wutche wequananteganuhtug, kah wutche nish lampsash, nean auwóhteamuk nishnoh wequananteganuhtugk.
28.16 Kah nean tuhkequok gold, wutche nahtutteáe petukqunnegane table, wutche nish$noh table, kah wonk silver wutche silvere tablesash.
28.17 Kah wonk wanegik gold wutche weyausue uhquonash, kah bowlsash, kah cupsash, kah wutche golde wunnonganash, nean tuhkequok gold wutch nishnoh wunnonk, kah nean tuhkequok silver, wutche nishnoh silvere wunnonk.
28.18 Kah wutche weetemungquoke Altar, pahketeausue gold nean tuhkequok, kah gold wutch ne nan aunak Cherubimse chariot, neg sepagkecheg, kah nohkukogeg 8n8wáe wut-arkum Jehovah.
28.19 Wame yeu Jehovah n8wahtamwáhukqun (n8wau David) ut wussukwhosuonganit, nashpe wunnutcheg nunnuhkuhkunk, wame yeu ne nan n$nihyeue anakausuongash.
28.20 Kah David unnau Solomonoh wunnaumonuh, menuhkesish, kah wunne wutt8antash, kah ussish, wabeséhkon, chepshúhkon, newutche Jehovah Manit, num-Manitt8m k8wetomuk, matta kuppánshadt8wáhik8, asuh kutahquanumuk8, nô pajeh kuppogkodchéhteauunat wame anakausuonk wutch wowussummuáonk wekit Jehovah.
28.21 Kah kusseh, wunohtauáse sephausuenuog kah Levitsog, k8wetomukquog, wutche wame wowussummuáonk ut wekit God, kah na kuttit wetomukqun, wutche wame eiyane unanakausuonk, nish$noh unnantamóe nehtuhtoénin, wutche wame eiyane wuttinneumuhkausuonk: kah wonk sontimóog kah wame missinninnúog mamusse usseog kutann8teám8onk.
29.1 NAno ketass8t David unnau wame mukkinneonguh, Solomon nunnaumon, neh nussu God pepenauoncheh, ashpume peississu kah n8chumwesu, kah anakausuonk missi, newutche mishe wetu, matta wutch wosketomp, qut wutch Jehovah Manit.
29.2 Kah nukquagquashwehtam nashpe mamusse nummenuhkesuonk, wutche wek num-Manitt8m, Gold wutch Goldeu8kish, kah silver wutch nish Silvereu8kish, kah brasse, wutch nish b[t]assu8gish, kah missehchuog wutch nish mahsechuog88gish, kah mehtuk wu[t]ch nish mahtug88gish, Onyx qussukquanash, kah tattamwohtaue qussukquanash, wôhsipohtae qussukquanash, kah m8chekenaiyeue, kah wame eiyanemishôadtue qussukquanash, kah Marble qussukquanash m8cheke
29.3 Nano, newutche nukkodtantamóe womantam wek nummanitt8m, wutch nehenwonche n8neohtóonganit, Gold kah si[i]lver, num̃agunash en wekit God, cho[n]chippeu wame nukquagquoshwetam wutch wunneetupanatamwe kommuk.
29.4 Nishwe muttannonganogkodtash Golde talentsash, wutch Ophire gold, & nesausuk tahshe muttannonganogkodtash pahketeausue silvere Talentsash, ne nashpe ogquodtamunat sussippongkomukquash.
29.5 Gold, wutche nish goldeyeu8gish, kah silver wutche nish silvereyeu8gish, kah wutche wame eiyane unanakausuonk nashpe wunnutcehgan8oash nahtuhtunkig: kah newaj howan wekontog pummunnumunat yeu kesukok en Jehovah$ut.
29.6 Neit kehche wut8shinneunk, kah Israelle chippan8ongane sontimóog, kah muttannongane, kah pasuk8e mugquompaog, weeche nanawunnumwaenuog ketass8t wutanakausuonk, unnantamwe pummiñumwog.
29.7 Kah mag8og auwohteaonk wutch wekit God[,] napanna tahshe muttannonganogkodtash Golde talentsash, kah piogque muttannonganogkodtash dramsash: kah piogque muttannonganogkodtash silvere talentsash: kah nabo shwosuk tahshe muttannonganogkodtash brasse talentsash: kah nequt pasuk8e muttannonganogkodtash missehchuogque talentsash.
29.8 Kah neg namehteauutcheg ohtauunat mishôadtue qussukquanash, ummagunáoash en nompakouunit wekit Jehovah, nashpe wunnutcheganit Je[k]iel uk-Gershonit.
29.9 Neit missinninnuog muskouanatamwog, newutche nag weekontamwe pumunumwog, newutche pannuppeteaháe, unnantamwe pumunnumauaog Jehovah: kah wonk David ketass8t nashpe mishe wekontamóonk wekontam.
29.10 Newaje David wunnanumont Lordoh, anaquohtag wame mukkinneonk: kah David n8wau, wunnánumunach Lord um-Manitt8moh Israel, n8shun, micheme kah micheme.
29.11 Woi Jehovah, missugken8onk, menuhkesuonk, sohsumóonk, kah sohkausuonk, kah mámuttánittuonk, kuttaiheash: newutche wame kesukqut kah ohke kuttaihe, ketass8tamóonk kuttaihe, woi Jehovah: kah ken kummishhit onatuh wobuhkuhk8hettit wame.
29.12 Naneeswe wenauwetuonk, kah quttianittuonk 8m88 kuhhogkat: kah ken kukketass8tam8 ut wame: kah ut kenutcheganit nánawunnuwaonk kah menuhkesuonk, kah ut kenutcheganit mishehuwónat, kah menuhkeseheónat wame.
29.13 Newutche yeuyeu woi God, kutta[b]uttantamauunumun, kah n8wowenodtamumun kussohsumoe wesuonk.
29.14 Qut howan nen, kah howanig nummissinninnumog, woh nuttapenumunnanonut ne in wekontamwe pumminnumunat, yeu unnaeu? newutche wame yeush 8m88ash kuhhogkat, & kittiñumauunumun nehenwonche kuttaihe.
29.15 Newutche nuppen8wohteaómun ut anaquabean, kah n8saus8wenuog, onatuh wame n8shunonuk. nukkesukkodtumunonash ohkéit, onatuh onkauóht, kah wanne chequnohtano.
29.16 Woi Jehovah num-Manitt8mun, wame yeu mummishkodte ne quagquoshwehtamog, k8wekekauununnanónut, wutche k8neetupanatamwe wesuonk, 8m88 kénutcheganit, kah wame kuttaihe.
29.17 Wonk woi nu Manitt8 n8wahteoh kukqutchteoh metah, kah kuttapeneam sampweteaháonk, papaume nen, ut nussampweteahaonganit, nummahche unnantamwe pummunum wame yeush: kah yeuyeu wekontamwe nunnau kummissinninneumog, yeug yeu apitcheg, unnantamwe kuppumminnumunkqunnaóont.
29.18 Woi Jehovah um-Manitt8moh Abraham Isaak, kah Israel n8shunnonog, yeu micheme nanawheteoush, ut unnantamwe natwontam8onganit, ut wutahh8wout kummissinninnúmog, kah quagquoshwunnumaush wuttahhou.
29.19 Kah aninnumau Solomon nunnaumon pannuppée metah, nanawehtinneat kutann8team8ongash, k8wauwaongash kah kukkuhk8waongash, kah wame ussenat: kah ayimunat mishikkomuk, ne quagquashwehtam
29.20 Kah David uttam wame mukkinneonk: yeuyeu wunnanum[ó]k Jehovah kum-Manitt8mw8, kah wame mukkinneonk wunnanumáog Lord ùmmanitt8m8oh 8sh8oh, kah nauwanumwog uppuhkukk88ash, kah wówussumaog Jehovah kah ketass8t.
29.21 Kah sephausuog sephausuongash Jehovah$ut, kah mag8og chikohae mag8ongash, en Jehovah$ut, na wonk kesukok, nequt muttannonganog kussuog oxinog, kah nequt muttannonganog kussuog ramsog, kah nequt muttannonganog kussuog Lambsog, nashpe 8tattamwe mag8ongan8oash, kah sephausuongash monatash wutch wame Israel.
29.22 Kah nag meetsuog kah wuttattamwog ne kesukok ut anaquabit Jehovah, nashpe mishe wekontamóonk: kah ketass8tamwehteáog Solomonoh wunnaumonuh David nahohtôeu: kah wussisséqunnóuh en Jehovahut, ukkéhche nánawunnenúunneat, kah Zadok wussephausuenúuneat.
29.23 Neit Solomon appu wutappuonganit Jehovah, wunnompass8tam8mónat Davidoh 8shoh, kah wunniyeu, kah wame Israel wunoswehtauóuh.
29.24 Kah wame sontimóog, kah menuhkesuenuog, kah wonk wame wunnaumonuh David ketass8t noswehtauáog Solomonoh ketass8toh.
29.25 Kah Jehovah muttáe misheheau Solomonoh ut anaquabhettit wame Israel, kah upponamauoh ketass8tamwe mam[u]ttánittuonk, matta neánusseg howae ketass8t ut Israel negonuhkonkqutcheh.
29.26 Yeu wuttinne David wunnaumonuh Jesse ketass8tam8in ut wame Israel.
29.27 Kah nesáhke ketass8tam8it ut wame Israel, yauunchage kodtumwae: nesausuk tahshe kodtumwae ketass8tam88 ut Hebron, kah nishwinchage kah nishwe kodtumwae ketass8tam88 ut Jerusalem.
29.28 Kah nupp8 ut wunne unukkuhquiinneat, numwohteau kesukodtumash, we[na]uwetuonk, kah quttianittuonk; kah Solomonoh wunnaumonuh nompass8tamomuk.
29.29 Kah wutusseongash ketass8t David, negonne, kah maumachish, kusseh nish wussukwhosuash ut up-b8kumut Samuel naumwaenin, kah ut up-b8kumut Nathan quoshodtumwaenin, kah ut up-b8kumumt Gad naumwaenin.
29.30 Nashpe wame ukketass8tam88onk, kah ummenuhkesuonk, kah utt8cheyeu8ash nish anúuhkongqutcheh, kah Israel, kah wame wutohtimóinne ass8tam8ongash.
